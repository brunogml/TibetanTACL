rgya gar skad du/ Ar+ya sad d+harma smr-i t+yu pa s+thA na/ bod skad du/ 'phags pa dam pa'i chos dran pa nye bar gzhag pa/ bam po dang po/ sangs rgyas dang / byang chub sems dpa' dang / rang sangs rgyas dang / 'phags pa nyan thos thams cad la phyag 'tshal lo// 'di skad bdag gis thos pa dus gcig na/ bcom ldan 'das rgyal po'i khab/ na la ti'i grong gi bram ze'i grong na bzhugs so// de'i tshe na tshe dang ldan pa sha ra dwa ti'i bu/ dge slong rab tu mang po dag dang lhan cig tu snga dro'i dus kyi tshe rgyal po'i khab tu bsod snyoms kyi phyir dong ngo // de'i tshe dge slong rab tu mang po dag bsod snyoms kyi phyir rgyu ba na/ gzhan mu stegs can spyod pa pa kun tu rgyu ba dag ga la ba der dong ste/ gzhan mu stegs can spyod pa pa kun tu rgyu ba dag dang lhan cig tu yang dag par dga' bar 'gyur ba dang / yang dag par mgu bar 'gyur ba'i chos kyi gtam byas nas gzhan mu stegs can spyod pa pa kun tu rgyu ba dag gis dris pa/ kye shAkya pa dag khyed cag gi dge sbyong gau ta ma lus kyi chad pa mi dge ba mi 'dod pa mi sdug pa yid du mi 'ong ba ston cing gzhan dag gi la yang rjes su yi rang bar mi byed pa bden nam/ nged cag kyang lus kyi chad pa mi 'dod pa mi sdug pa yid du mi 'ong ba ston cing gzhan dag gi la yang rjes su yi rang bar mi byed do// kye khyed cag gi dge sbyong gau ta ma ngag gi chad pa mi 'dod pa mi sdug pa yid du mi 'ong ba ston cing gzhan dag gi la yang rjes su yi rang bar mi byed/ nged cag kyang ngag gi chad pa mi 'dod pa mi sdug pa yid du mi 'ong ba ston cing gzhan dag gi la yang rjes su yi rang bar mi byed do// khyed cag gi dge sbyong gau ta ma yid kyi chad pa mi 'dod pa mi sdug pa yid du mi 'ong ba ston cing gzhan dag gi la yang rjes su yi rang bar mi byed/ nged kyang yid kyi chad pa mi 'dod pa mi sdug pa yid du mi 'ong ba ston cing gzhan dag gi la yang rjes su yi rang bar mi byed na/ khyed kyi dge sbyong gau ta ma'i chos 'dul ba dang nged kyi tha dad du bya ba ci yod/ bsam pa ni ci yod/ khyad par ni ci yod/ gang gis na dge sbyong gau ta ma'i chos 'dul ba ni nged kyi las khyad par du 'phags/ dge sbyong gau ta ma de ni thams cad mkhyen pa yin no zhes bdag nyid sgrogs/ gzhan mu stegs can spyod pa pa kun tu rgyu ba dag gis de skad dris pa dang / dge slong gsar du rab tu byung ba dag tshe dang ldan pa sha ra dwa ti'i bu dang bral bas rjes su yi rang bar yang mi byed lan yang ma btab bo// de nas dge slong rab tu mang po tshe dang ldan pa sha ra dwa ti'i bu dang bral ba dag bsod snyoms kyi bya ba byas nas na la ti'i grong ga la ba der dong ste phyin nas/ dge slong rab tu mang po dag zas kyi bya ba byas nas 'khod do// de nas tshe dang ldan pa sha ra dwa ti'i bu phyi zhig na bsod snyoms blangs te/ na la ti'i grong ga la ba der song ngo // de nas dge slong rab tu mang po tshe dang ldan pa sha ra dwa ti'i bu ga la ba der dong ste phyin nas/ dge slong rab tu mang po dag gis tshe dang ldan pa sha ra dwa ti'i bu la bsnyad do// de nas tshe dang ldan pa sha ra dwa ti'i bus dge slong rab tu mang po dag la 'di skad ces smras so// gal te bdag tshe dang ldan pa khyed dang lhan cig rgyal po'i khab kyi lam srang dang / bzhi mdo dang / sum mdo gcig tu rim gyis dong ba las/ gzhan mu stegs can spyod pa pa kun tu rgyu ba rnams dang phrad par gyur na ni des na bdag gis gzhan mu stegs can spyod pa pa kun tu rgyu ba de dag chos dang 'thun pas tshar bcad zin pa zhig na/ kye ma bdag kyang lam srang dang / bzhi mdo dang / sum mdo gzhan nas bsod snyoms la rgyu rgyu nas 'dir phyin te/ gang tshe dang ldan pa dag gzhan mu stegs can spyod pa pa kun tu rgyu ba rnams dang lhan cig gtam byas pa'i 'dri ba'i tshul de ni bdag gis tshor yang ma tshor ro// tshe dang ldan pa dag bcom ldan 'das kun tu spyan mnga' ba thams cad mngon sum pa/ las dang 'bras bu dang rnam par smin pa mkhyen pa de ha cang mi ring ba zhig na mu stegs kyi lta ba can thams cad zil gyis mnan nas/ nyan thos dang / dge bsnyen dang / lha dang mi rnams la las dang 'bras bu rnam par smin pa'i chos ston gyis/ khyed de la zhus shig dang / de yang las dang rnam par smin pa thams cad ston par mdzad do// gang lha dang bcas pa/ bdud dang bcas pa/ tshangs pa dang bcas pa/ dge sbyong dang bram zer bcas pa'i skye dgu dag gis ma mthong ba de khyed la ston par mdzad cing // gang bdag cag gi mngon sum du ma gyur pa de yang khyod la bcom ldan 'das shin tu mngon sum du gyur pa/ las dang 'bras bu rnam par smin pa mkhyen pa ston par mdzad do// de nas dge slong rab tu mang po dag bcom ldan 'das ga la ba der dong ngo // de nas dge slong de dag gis bcom ldan 'das nyin mo'i gnas pas bzhugs pa/ ri rab ltar rang gi 'od kyi dra bas mngon par 'bar ba/ nyin mo'i nyi ma ltar snang bas rab tu gsal ba/ mtshan mo'i zla ba ltar zhi bas rab tu sim par mdzad pa/ mtsho ltar shin tu gsal ba/ rgya mtsho ltar zab pa/ ri rab ltar mi g.yo ba/ seng ge ltar dpa' ba/ pha ma ltar 'byung po thams cad kyi skyabs su gyur pa/ thugs rje chen pos brlan pa'i thugs sems can thams cad kyi gnyen gcig par gyur pa/ byams pa dang / snying rje dang / dga' ba dang / btang snyoms kyi rten du gyur pa/ byang chub kyi phyogs kyi chos chen po sum cu rtsa bdun gyis sku brgyan pa/ rab tu dang bas lus can thams cad kyi mig mgu bar mdzad pa/ zla ba dang nyi ma'i 'od zil gyis gnon pa/ shAkya'i rgyal po'i sras kun tu spyan mnga' ba/ spyan dri ma gsum dang bral ba/ bden pa gnyis gsung ba/ sdug bsngal gnyis mkhyen pa/ bsgom pa gnyis bsgoms shing mngon sum du mdzad pa/ lam gyi 'bras bu mngon du mdzad pa/ 'gog pa'i de nyid mkhyen pa/ khams gsum mngon sum du mdzad pa'i spyan mnga' ba/ khams gsum gzhan 167yang dag par ston pa/ khams brgyad kyi de nyid mkhyen pa/ mos pa yid la byed pa'i de nyid mkhyen pa/ yon tan gyi klung rang gi yon tan brgyad dag dang ldan pa/ srid pa'i 'ching ba las rnam par grol ba/ stobs bcu dang ldan pa/ bsnyengs pa mi mnga' ba bzhis mi bsnyengs pa/ thugs rje chen po dang ldan pa/ dran pa nye bar gzhag pa gsum dang rtag tu ldan pa de mthong ngo // de nas dge slong rab tu mang po dag chos gos phrag pa gcig la gzar nas/ pus mo g.yas pa'i lha nga sa la btsugs te/ bcom ldan 'das kyi zhabs la mgo bos phyag 'tshal nas/ dul bas mgo btud de phyogs gcig tu 'khod do// de nas dge slong rab tu mang po dag gis dge slong gcig cig bsgo ba dang bcom ldan 'das ga la ba der shin tu nye bar phyin nas/ yang de bzhin du bcom ldan 'das kyi zhabs la mgo bos phyag 'tshal te/ bcom ldan 'das la 'di skad ces gsol to// bcom ldan 'das 'dir bdag snga dro'i dus su lhung bzed dang chos gos 'tshal nas/ rgyal po'i khab tu bsod snyoms la mchi mchi na zhes bya ba snga ma bzhin te/ gzhan mu stegs can spyod pa pa kun tu rgyu ba rnams dang lhan cig lus kyi chad pa dang / ngag gi chad pa dang / yid kyi chad pa sngon du 'gro ba'i gtam 'dri ba'i bar snga ma bzhin te/ de dag bcom ldan 'das la gsol to// de nas bcom ldan 'das kyis de'i tshe dge slong de dag dang na la ti'i grong gi bram ze la sogs pa la 'di skad ces bka' stsal to// dge slong dag khyed cag la chos bshad par bya ba 'di lta ste/ dam pa'i chos dran pa nye bar gzhag pa zhes bya ba'i chos kyi rnam grangs thog mar dge ba/ bar du dge ba/ tha mar dge ba/ don bzang po/ tshig 'bru bzang po/ ma 'dres pa/ yongs su rdzogs pa/ yongs su dag pa/ yongs su byang ba/ tshangs par spyod pa/ yang dag par rab tu bstan par byas/ de legs par rab tu nyon la yid la zung shig dang bshad par bya'o// bcom ldan 'das de ltar 'tshal lo zhes gsol te/ dge slong de dag bcom ldan 'das la nyan pa dang / bcom ldan 'das kyis de dag la 'di skad ces bka' stsal to// dge slong dag dam pa'i chos dran pa nye bar gzhag pa zhes bya ba'i chos kyi rnam grangs de gang yin zhe na/ 'di lta ste/ chos la yang chos nyid du/ chos ma yin pa la yang chos ma yin pa nyid du mthong ba de dran pa rtag tu nye bar gnas par 'gyur zhing 'di la the tshom yang mi skye/ chos nyan pa la mngon par dga' bar yang 'gyur/ rgan rabs la yang rim gro byed do// de ni lus kyi las dang / ngag gi las dang / yid kyi las gsum gyi las kyi 'bras bu dang / 'chi ba dang / skye ba'i rnam par smin pa shes par 'gyur te/ lta ba ma log pa yin zhing gzhan gyis kha mi phyin par 'gyur ro// dge slong dag de la lus kyi chad pa rnam pa gsum ste/ srog gcod pa dang / ma byin par len pa dang / 'dod pas log par g.yem pa'o// de la srog gcod pa ji lta bu yin zhe na/ sems can pha rol la sems can du 'du shes shing bsams bzhin du srog chags bsad de srog dang bral bar byas pa yin no// de yang rnam pa gsum ste/ chen po dang / 'bring dang / tha ma'o// de la chen po ni dgra bcom pa la sogs pa bsad pa ste mnar med par 'gro ba'o// 'bring ni lam la gnas pa bsad pa'o// tha ma ni dud 'gro dang tshul khrims 'chal pa spyad pa bsad pa'o// yang rnam pa gsum ste/ 'das pa dang / ma 'ongs pa dang / da ltar byung ba'i'o// yang rnam pa gsum ste/ 'dod chags kyis byas pa dang / zhe sdang gis byas pa dang / gti mug gis byas pa'o// de la 'dod chags kyis byas pa ni la sogs pa la'o// zhe sdang gis byas pa ni sbrul dang ne'u le la sogs pa la'o// gti mug gis byas pa ni mchod sbyin la sogs pa la'o// yang rnam pa gsum ste/ rang gis byas pa dang / gzhan gyis bcol ba dang / gnyi gas byas pa'o// rgyu lngas srog gcod pa byas kyang kha na ma tho bas gos par mi 'gyur te/ 'di lta ste/ lam du 'gro bar zhugs pa mi shes pas srog chags phra mo dang / grog sbur la sogs pa srog dang bral bar byed pa dang / gzhan la mtshon cha gzas pa las bsam pa dang mi ldan par gzhan la phog ste/ de srog dang bral ba dang / nad pa la sman pa phan par 'dod pas nyes par ma mthong ste/ sman byin pa las de shi ba dang / de bzhin du mas bu gdul bar bya ba'i phyir brdeg pa las de srog dang bral ba dang / me 'bar ba'i nang du srog chags mi 'dod bzhin du lhung ba ste/ rgyu rnam pa de lngas srog bcad par gyur kyang gos par mi 'gyur ro// yang srog gcod pa rnam pa gsum ste/ gzhan la bsgo ba dang / bdag nyid byed pa dang / gnyi gas byed pa'o// gzhan yang ma byin par len pa rdzogs pa ji lta bu yin zhe na/ rnal 'byor spyod pa chos la chos kyi rjes su lta zhing gnas pa des/ thos pa las byung ba'i shes pa'am/ lha'i mig gis mthong ste/ pha rol gyis yongs su bzung ba la bdag gir bya ba'i bsam pas rku bar byed pa 'di ni ma byin par len pa rdzogs pa yin no// 'bras bu chung ba ji lta bu yin zhe na/ 'di lta ste/ rgyal po'i chad pas nyen pa dang / bla ma'i don dang / pha ma nad pa dang / rang sangs rgyas dang / dgra bcom pa dang / phyir mi 'ong ba dang / rgyun du zhugs pa la sogs pa dang / nad pa dang / ltogs pa de dag gi don du ma byin par blangs pa 'di ni 'bras bu chung ba yin no// ma byin par len pa'i sdom pa ma blangs pas ma byin par len pa 'di ni rnam par smin pa chung ba yin no// gzhan yang 'bras bu chung bar 'gyur ba ni ma byin par len pa byas nas/ sems kyis 'chags par byed/ 'gyod la phyir zhing mi byed/ pha rol yang ma byin par len pa las phyir zlog par byed/ sdom pa'i lung yang 'bogs par byed/ lam la yang 'jog par byed/ ma byin par len pa spong ba dag la 'jog par byed cing // las kyi nyer bsdogs dang / las kyi mjug mi byed pa'o// ma byin par len pa'i las kyi nyer bsdogs ji lta bu yin zhe na/ 'di la ma byin par len pa pos pha rol la g.yo sgyu byed cing gsang thabs su smra ba dang / 'jal lugs la g.yo byed pa dang / mi rigs pa'i las lhag par spyod pa rnam pa 'di dag ni las kyi nyer bsdogs yin no// las ji lta bu yin zhe na/ gang gi tshe pha rol gyis yongs su bzung ba'i rdzas kyi rnam pa ma byin par len pa 'di ni las yin no// las kyi mjug ji lta bu yin zhe na/ 'di la byas nas rjes su yi rang bar byed cing goms par byed la mang du byas te/ rjes su yi rang ba kun tu 'chab par byed/ tshul khrims dang ldan pa gzhan ma byin par len pa la rab tu 'jog par byed pa 'di ni las kyi mjug yin no// rnam pa 'di gsum gyis ma byin par len pa'i las kyi nyer bsdogs dang / mjug dang bral ba ma byin pa len pa'i chad pa'i 'bras bu chung bar 'gyur te/ myong bar 'gyur bar nges pa ma yin no// gzhan yang 'dod pas log par g.yem pa ji lta bu yin zhe na/ rnal 'byor spyod pa chos la chos kyi rjes su lta bas mthong ste/ 'di la 'dod pas log par g.yem pa kun tu spyod pa na rang gi chung ma'am gzhan gyi chung ma dag gi skye gnas ma yin par 'jug par byed/ gzhan byed pa la yang rjes su yi rang bar byed/ mi byed pa yang thabs kyis byed du 'jug pa 'di ni 'dod pas log par g.yem pa zhes bya'o// 'dod pas log par g.yem pa'i 'bras bu chung bar 'gyur ba ji lta bu yin zhe na/ 'di la byas nas 'gyod cing 'chags te/ rjes su yi rang bar mi byed/ gzhan 'dod pas log par g.yem pa yang phyir zlog par byed/ lam la 'jog par byed/ las kyi nyer bsdogs dang / las kyi mjug dang bral ba'i sems yin zhing tshul khrims dang ldan pa yin te/ 'di ni 'dod pas log par g.yem pa'i 'bras bu chung bar 'gyur zhing myong bar 'gyur bar ma nges pa yin no// lus kyi chad pa rnam pa gsum po de dag ni 'bras bu chung ba dang 'bras bu zhan par 'gyur ro// de dag ni nga'i nyan thos sam nga las thos nas las dang 'bras bu rnam par smin pa shes shing gzhan gyis kha drang du mi rung ba gzhan la rag ma las pa ma gtogs pa/ gzhan mu stegs can spyod pa pa kun tu rgyu ba rnams sam/ lha dang bcas pa'i 'jig rten nam/ bdud dang bcas pa'am/ tshangs pa dang bcas pa'am/ dge sbyong dang bram zer bcas pa'i skye dgu'am/ lha dang / mi dang / lha ma yin du bcas pas rtogs pa'i yul ma yin no// gzhan yang ngag gi chad pa lci ba ji lta bu yin zhe na/ rnal 'byor spyod pa chos dang las dang rnam par smin pa shes pa yin te/ ngag gi chad pa rnam pa bzhi la 'di lta ste/ dang / phra ma dang / tshig rtsub po dang / tshig kyal pa dang bzhi'o// de la gang zhe na/ bdag nyid la bdag nyid slu zhing gzhan yang slu ba yin te/ smras pa'i tshe/ rgyal po'am/ blon po'i mngon sum du gzhan dag la gnod pa'am/ 'phrog par byed pa log pas bskyed pa'i gyi skyon rab tu 'jug pa 'di ni du smra ba ngag gi chad pa rdzogs pa yin te/ sems can dmyal ba myong bar 'gyur ba yin no// gzhan yang ngag gi chad pa phra ma zhes bya ba ni don gcig la 'thun par zhugs pa rnams la dbyen bya ba'i bsam pas tshig rjod par byed pa 'di ni phra ma'i ngag gi chad pa yin no// phra ma'i 'bras bu chung ba ji lta bu yin zhe na/ bdag gti mug gis ngan pa byas so zhes 'chags par byed/ gzhan phra ma la mngon par dga' ba zlog par byed/ lam la yang dag par 'jog par byed la las kyi nyer bsdogs dang las kyi mjug mi byed pa yin no// las kyi nyer bsdogs ji lta bu yin zhe na/ 'di la phra ma la mngon par dga' ba nyon mongs pa rgyags pa la mngon par zhugs pa'i tshig gzhan du btags nas gzhan la smra ba 'di ni las kyi nyer bsdogs yin no// phra ma'i las kyi lam dang yang dag par rab tu ldan pa ji lta bu yin zhe na/ 'di la sdang ba'i sems kyis yang dang yang du gzhan 'byed la rjes su yi rang zhing kun dga' bar byed pa 'di ni phra ma'i las kyi lam dang yang dag par ldan pa yin no// las kyi mjug dang bcas pa ji lta bu yin zhe na/ 'di la phra ma byas nas rjes su yi rang bar byed/ phyir zhing byed byed pa la rjes su yi rang bar byed/ yid kyis kun tu rtog par byed/ de nyid la mngon par dga' bar byed/ ngang tshul gzhan du mi byed pa yin/ sdang ba'i sems yin/ gzhan dag gis btsal cing yid ches pa'i gnas su mi 'gyur ba yin/ smod pa yin/ ngo tsha bar mi byed cing khrel med la bdag nyid la smod par mi byed pa 'di ni phra ma'i chad pa yin no// gzhan yang tshig rtsub po'i chad pa ji lta bu yin zhe na/ rnal 'byor spyod pa chos dang / las dang kun 'byung ba mthong ba des thos pa las byung ba'i shes pas mthong ste/ 'di ni tshig rtsub pos bdag gdung bar byed cing yid du mi 'ong ba rna bar thos la glags skyed par byed/ de gzhan la gnas te/ mkhyud pa dang / 'chags pa dang / dgod pa dang / khro ba'i bsam pas rnam par smin pa du ma rnam pa du ma'o// de la tshig rtsub po chen pos ni sems can dmyal ba'i tshor ba myong bar 'gyur/ tshig rtsub po 'chags pas ni myong bar 'gyur bar ma nges pa yin te/ 'di dag ni ngag gi chad pa gsum pa yin no// las kyi nyer bsdogs dang / las kyi mjug dang / yang dag par ldan pa zhes bya ba ni snga ma bzhin no// gzhan yang ngag gi chad pa bzhi pa ji lta bu yin zhe na/ rnal 'byor spyod pa las dang chos dang rnam par smin pa'i rnam pa du ma shes pa yin te/ tshig kyal pa zhes bya ba snga phyi 'brel ba med pa'i tshig kyal pa snga ma dang phyi mar mi sbyor ba yin te/ myong bar 'gyur bar ma nges shing kha na ma tho ba mi mang ba yin pa 'di ni ngag gi chad pa bzhi pa yin no// gzhan yang yid kyi chad pa ji lta bu yin/ rnam pa ni du zhig yod ce na/ rnal 'byor spyod pa las dang chos dang rnam par smin pa la rjes su lta ba des thos pa las byung ba'i shes pas yid kyi chad pa rnam pa gsum mthong ste/ 'di lta ste/ brnab sems ni gzhan gyi 'byor pa mthong nas shin tu rtog par byed/ sems kyis 'dod par byed/ rdzas 'di ni bdag gir bya'o snyam ste/ brnab sems 'di ni yid kyi chad pa dang po yin no// gzhan yang yid kyi chad par 'gyur ba ni pha rol gyi phun sum tshogs pa mthong nas yid rab tu sdang ba gnod sems te/ yid kyi chad pa gnyis pa yin no// gzhan yang yid kyi chad pa gsum pa ni log par lta bas phyin ci log tu mthong ba log par lta ba'i chad pa'o// de yang rnam pa gnyis te/ yod pa 'jig pa dang / log par shes pa'o// de la yod pa 'jig pa ni 'di ltar sbyin pa med/ sbyin sreg med/ mchod sbyin med/ legs par byas pa dang / nyes par byas pa dag gi las kyi 'bras bu rnam par smin pa med do zhes bya ba rgya cher sbyar ro// log par shes pa zhes bya ba ni/ bde ba dang sdug bsngal gang yin pa de ni lhas byas kyi las kyi 'bras bus ni ma byas so zhes zer ba ste/ 'di ni log par lta ba rnam pa gnyis pa yin no// gzhan yang ji ltar na lus dang ngag dang yid rnam pa gsum gyi chad pa rnam pa bcu kun tu bsten cing bsgoms te mang du byas na/ tshe 'di nyid la las kyi 'bras bu myong bar 'gyur bar nges pa dang / shi nas gzhan du skyes na de'i rgyu can gyi las kyi 'bras bu gang yin pa dang rgyu 'thun pa'i 'bras bu ji lta bu yin pa dang / yang 'jig rten 'dir skyes na yang de dag ci 'dra bar 'gyur zhe na/ rnal 'byor spyod pa las dang chos dang rnam par smin pa la rjes su lta ba des thos pa las byung ba'i shes pa'am/ lha'i mig gis mthong ste/ lus kyi srog gcod pa dang po'o// srog gcod pa kun tu bsten cing bsgoms te mang du byas pas sems can dmyal ba dang dud 'gro dang kyi yul rnams su skye bar byed do// gal te mi dag dang skal ba mnyam par mi'i nang du skyes na de tshe thung ba yin no// gal te rngon pa lta bu la chags pas srog gcod pa byas na/ srog gcod pa byas pa de nyams par 'gyur te/ de dang / phag dang / sreg pa dang / khyim bya dang / gong ma sreg dang / nya la sogs par gyur pa na/ rgya'am mchil bas gsod do// 'khor ba na las de lta bu'i rgyus 'brel ba gal te yang mi rnams dang skal ba mnyam par mi'i nang du skyes na de tshe thung bar 'gyur zhing // mkhas pa rnams kyi yul du skye bar mi 'gyur la/ mtshon mang pos 'khrug pa'i yul du myur ba nyid du gsod do// srog gcod pa chung ngu dang 'bring dang chen po'i tshigs su bcad pa/ kha cig mngal dang de bzhin gzhan// btsas pa'i khyim dang gzhan dag ni// gog pa tsam dang de bzhin du// gzhan dag yongs su rgyug na 'chi// de ltar srog gcod pa ni da ltar gyi tshe la rnam par smin pas dbang du byas pa'i las yin no// gzhan yang ma byin par len pa kun tu bsten cing bsgoms te mang du byas pa'i rnam par smin pa rnam pa gsum po 'di lta ste/ sems can dmyal ba myong ba dang tshe 'di dang rgyu 'thun pa'i 'bras bu ji lta bu yin zhe na/ rnal 'byor spyod pa las dang chos dang rnam par smin pa la rjes su lta ba des thos pa las byung ba'i shes pas mthong ste/ de ltar ma byin par len pa kun tu bsten cing bsgoms te mang du byas pas sems can dmyal ba dang / dud 'gro dang / rnams kyi yul du skye bar 'gyur ro// gal te mi rnams dang skal ba mnyam par mi'i nang du skyes na yang dbul bar 'gyur te/ longs spyod bsgrubs pa gang dag yod pa de dag rgyal po'i chad pa dang / chu dang / me dang / mtshon dang / chom rkun gyi 'jigs pa dag gis bsags bsags pa dag chud za bar 'gyur/ nams kyang bde bar mi 'gyur te/ 'di ni ma byin par len pa'i chad pa'i 'bras bu rnam pa gsum pa yin no// gzhan yang nang gi 'dod pas log par g.yem pa kun tu bsten cing bsgoms te mang du byas pa'i 'bras bu rnam pa gsum pa ji lta bu yin zhe na/ rnal 'byor spyod pa las dang chos dang rnam par smin pa la rjes su lta ba des thos pa las byung ba'i shes pa'am lha'i mig gis mthong ste/ 'dod pas log par g.yem pa kun tu bsten cing bsgoms te mang du byas pas sems can dmyal ba dang / dud 'gro dang rnams kyi yul du skye'o// gal te mir skyes na yang rgyu 'thun pa'i 'bras bus de'i chung ma gus pa med par 'gyur/ mtshan gnyis par 'gyur/ 'jig rten pas brnyas par 'gyur ro// 'di ni lus kyi chad pa rnam pa gsum pa'i rnam par smin pa'i 'bras bu rnam pa gsum yin te/ gzhan mu stegs can spyod pa pa kun tu rgyu ba rnams kyi lus kyi chad pa mi 'dod pa nas rgyas par las kyi rnam par smin pa'i bar ni de lta bu ma yin no// de ci'i phyir zhe na/ gti mug dang 'grogs pa bsgoms pa'i sems dang ldan pa gzhan gyis ni nga'i las dang chos dang rnam par smin pa'i gang yin pa 'di mi mthong gi / 'di ltar nga'i nyan thos dang / nga'i rnal 'byor spyod pa dag gis rjes su mthong ngo // gzhan yang tshig dang ngag gi chad pa ji lta bu yin/ rnam pa ni du yod ce na/ rnal 'byor spyod pa chos la chos kyi rjes su lta ba des thos pa las byung ba'i shes pas ngag gi chad pa rnam pa bzhi mthong ste/ 'di lta ste/ dang / phra ma dang / tshig rtsub po dang / tshig kyal pa'o// de la kun tu bsten cing bsgoms te mang du byas pas sems can dmyal ba dang / dud 'gro dang / kyi skye gnas rnams su skye'o// gal te mi rnams dang skal ba mnyam par mi'i nang du skyes na yang // sems can thams cad kyis tshig gzung bar mi 'gyur te/ rgyal po'i pho brang 'khor dang khyim bdag gi 'khor dang rgyal rigs kyi 'khor dang rang gi bu dang chung mas kyang tshig gzung bar mi 'gyur/ de'i kha nas dri mnam pa 'byung // so dang kha dang mdog dang pags pa mi sdug par 'gyur/ 'jig rten pa kun gyis kyang log pa'i mngon par spyod pas mngon par sbyor bar 'gyur/ rtag tu 'jigs par yang 'gyur/ de'i mdza' bshes dang / gnyen dang / skye bo snying du sdug pa dag bsten par mi 'gyur/ byed pa brtsams pa thams cad 'bras bu med par 'gyur/ don med pa thams cad spyod par 'gyur te/ 'di ni gyi las kyi 'bras bu mi 'dod pa mi sdug pa yid du mi 'ong ba yin no// gzhan yang ngag gi chad pa gnyis pa kun tu bsten cing bsgoms te mang du byas pa'i 'bras bu ji lta bu yin zhe na/ rnal 'byor spyod pa chos la chos kyi rjes su lta ba des thos pa las byung ba'i shes pa'am lha'i mig gis mthong ste/ phra ma kun tu bsten cing bsgoms te mang du byas pas sems can dmyal ba dang / dud 'gro dang / rnams kyi yul du skye'o// gal te mi rnams dang skal ba mnyam par mi'i nang du skyes na yang de lkugs par 'gyur/ 'on par 'gyur/ de'i kha nas dri mnam pa 'byung // de'i tshig la su yang yid mi ches shing de skye bo kun gyi bzhad gad par 'gyur/ gdong gi mdog mi sdug par 'gyur/ gnas gcig la mngon par dga' bar mi 'gyur/ sems g.yo bar 'gyur/ sems 'thas par 'gyur te/ 'di ni phra ma'i chad pa yin no// tshig rtsub po kun tu bsten cing bsgoms te mang du byas pa'i chad pa ji lta bu yin zhe na/ des thos pa las byung ba'i shes pa'am lha'i mig gis mthong ste/ tshig rtsub po kun tu bsten cing bsgoms te mang du byas pas sems can dmyal ba dang / dud 'gro dang / rnams kyi yul du skye'o// gal te mi rnams dang skal ba mnyam par mi'i nang du skyes na yang su las kyang dbugs phyin pa mi 'thob/ skye bo kun gyis kyang rtag tu mngon par gtse bar 'gyur te/ sus kyang dbugs 'byin par mi 'gyur/ bu dang chung ma las dga' ba'i tshig gcig tsam yang mi 'thob/ ltar rtag tu skye bo kun gyis 'jigs par 'gyur/ dge ba'i bshes gnyen dang spyod par mi 'gyur/ sdig pa'i grogs por 'gyur te/ rnam pa gsum po 'di ni tshig rtsub po'i 'bras bu yin no// gzhan yang tshig kyal pa kun tu bsten cing bsgoms te mang du byas pa'i chad pa ji lta bu yin zhe na/ rnal 'byor spyod pa nang gi chos la chos kyi rjes su lta ba des thos pa las byung ba'i shes pa'am/ lha'i mig gis mthong ste/ tshig kyal pa kun tu bsten cing bsgoms te mang du byas pas sems can dmyal ba dang / dud 'gro dang / rnams kyi yul du 'gro'o// gal te mi rnams dang skal ba mnyam par mi'i nang du skyes na yang skye bo kun mi dga' zhing ya nga bar 'gyur/ rgyal po'i pho brang dang mdza' bshes dang gnyen dag gi khyim du yang smyon thabs mkhan lta bur 'gyur te/ de ni tshig kyal pa'i chad pa yin no// gzhan yang yid kyi mi dge ba rnam pa gsum po kun tu bsten cing bsgoms te mang du byas pa'i chad pa ji lta bu yin zhe na/ rnal 'byor spyod pa nang gi chos la chos kyi rjes su lta ba des thos pa las byung ba'i shes pa'am lha'i mig gis mthong ste/ brnab sems kun tu bsten cing bsgoms te mang du byas pas sems can dmyal ba dang / dud 'gro dang / rnams kyi yul du skye'o// gal te mi rnams dang skal ba mnyam par mi'i nang du skyes na de'i rdzas bsags bsags pa dag rgyal po dang / chu dang / me'i gnod pas 'phrog par 'gyur rtag tu dbul bar yang 'gyur ro// gzhan yang gnod sems kun tu bsten cing bsgoms te mang du byas pas yid kyi chad pa ji lta bu yin zhe na/ rnal 'byor spyod pa nang gi chos la chos kyi rjes su lta zhing gnas pa des thos pa las byung ba'i shes pa'am lha'i mig gis mthong ste/ gnod sems kun tu bsten cing bsgoms te mang du byas pas sems can dmyal ba dang / dud 'gro'i skye gnas dang / rnams kyi yul du skye'o// gal te mi rnams dang skal ba mnyam par mi'i nang du skyes na yang de ri brags dang / kla klo rtag tu mtshon gyis 'khrug cing rtag tu 'jigs pa rnams su skye bar 'gyur/ rtag tu g.yang sa rnams su ltung bar 'gyur/ de'i sems nams kyang bde bar gnas par mi 'gyur zhing // gnod pa dag gis rtag tu gnod par 'gyur ro// gzhan yang log par lta ba kun tu bsten cing bsgoms te mang du byas pa'i yid kyi chad pa ji lta bu yin zhe na/ rnal 'byor spyod pa nang gi chos la chos kyi rjes su lta zhing gnas pa des thos pa las byung ba'i shes pa'am lha'i mig gis mthong ste/ log par lta ba kun tu bsten cing bsgoms te mang du byas pas sems can dmyal ba mnar med pa la sogs par sdug bsngal gyi tshor ba thams cad myong bar skye/ dud 'gro'i skye gnas su tshe bye ba brgya phrag du mar 'pho zhing skye/ de bzhin du kyi yul du yang skye'o// gal te brgya la mi rnams dang skal ba mnyam par mi'i nang du skyes na yang de ji skad bshad pa'i mi dge ba'i las kyi lam gyi skyon stong du sgyur ba thams cad de la 'byung ngo // gzhan yang rnam pa gzhan gang gis na mi dge ba bcu'i chos dag shin tu phra ba rjes su sems na yang 'khor ba na sems can dmyal ba dang / dang / dud 'gro rnams su 'khyam pa/ rnal 'byor spyod pa nang gi chos la chos kyi rjes su lta zhing gnas pa des thos pa las byung ba'i shes pa'am/ lha'i mig gis mthong ste/ srog gcod pa ji ltar kun tu sten/ ji ltar sgom/ ji ltar mang du byed ce na/ 'di la srog gcod pa grogs po ngan pa'am/ slob ma'am/ de'i grogs la kun tu sten par byed/ de dang lhan cig kun tu dga' bar byed/ rtse bar byed/ yongs su spyod par byed/ kun tu gnas par byed/ de la yid ches pa'i gnas su byed/ thams cad yon tan du lta bar byed/ de'i tshul gyis rjes su 'jug par byed/ mi dge ba'i bshes gnyen nam/ slob ma des mi srog gcod pa'i tshul can de srog gcod pa'i rgyu byed pa gtam sna tshogs lam ma yin par gyur pa dang / srog gcod pa la rab tu 'jog par byed de/ de bzhin du mchod sbyin gyi gtam mam/ de bzhin du kyi gtam mam/ de bzhin du ro la chags pa rab tu nyes pa'i gtam mam/ de bzhin du dgra bo mi mdza' ba dang 'brel ba la lan ldon pa'i gtam mam/ de bzhin du de'i rdzas la chags pa'i gtam mam/ de bzhin du nyon mongs pa la rab tu spro ba rdzas la chags pa dang / grags pa'i las kyi gtam rnams la rab tu 'jog par byed/ de yang de la yid ches pa'i gnas su rjes su 'jug pa na/ srog gcod pa kun tu sten par byed do// de ltar srog gcod pa bsten pa ni/ sems can dmyal bar 'gro/ kyi 'jig rten du 'gro/ dud 'gro'i 'jig rten du 'gro ste/ mi 'dod pa/ mi sdug pa/ yid du mi 'ong ba skye bo mkhas pa kun gyis smad par 'gyur ro// mir skyes na yang tshe thung ba'i rgyur 'gyur ro// de ltar na bshes gnyen ngan pa'i sa bon can gyi srog gcod pa de ni srog gcod pa kun tu sten par byed do// mi ngan pa goms par byed pa ji lta bu yin zhe na mi ngan pa srog gcod pa bsten pa zhes bya ba snga ma bzhin sbyar te/ srog gcod pa byas nas yid kyis dga' bar byed/ mgu bar byed/ yid kyis kun tu rtog par byed/ yon tan du lta ba'i blo can du byed/ srog gcod pa nyid la kun tu rtog par byed/ rnam pa mang pos gzhan gyi srog 'phrog par byed do// de skyon du mi 'grang // de la smod par mi byed/ de la dga' ba dang 'bral bar mi byed/ phyir zhing de'i ngang tshul du byed/ srog mi gcod pa'i tshul can gzhan dag kyang srog gcod pa de la rab tu 'jog par byed/ gtam rgyud dang bcas pa sna tshogs dag gis snga ma bzhin du sbyar te/ de ltar srog gcod pa goms par byed do// mang du byed pa ji lta bu yin zhe na/ 'di na gang srog gcod pa byas nas goms par byed pa snga ma bzhin du sbyar te/ 'di la srog gcod pa byed pa na/ de la goms pa dang / sdig pa'i grogs po dang phrad pas rgya 'bre bar byed/ de la dug mda' byed/ khyi sogs par byed/ srog gcod pa'i bya sdud par byed/ gtum po dang sten par byed/ thab mo la dga' ste/ ya lad dang / mtshon cha dang / ral gri dang / mda' bo che dang / ste'u ka dang / 'khor lo dang / go mtshon la sogs pa'i ngang tshul can yin/ srog gcod par byed pa'i rgyu gzhan gang yin pa de thams cad kyang yongs su 'dzin par byed do// mi de lta bu ni srog gcod pa mang du byed pa yin no// rgyu de dang / gzhi de dang / rkyen des sems can dmyal ba dang / dud 'gro dang / yi dgas rnams kyi yul du skye ste/ gnod pa mi bzad pas mngon par gnod do// srog gcod pa tha ma dang / 'bring dang / chen pos rnam par smin pa tha ma dang / 'bring dang / chen po nye bar spyod par 'gyur ro// las byas la bsags pas ni las kyi rnam par smin pa myong bar mi 'gyur ba med de/ de ltar na bdag nyid kyis byas pa'i las ni bdag nyid kyis nye bar spyod par 'gyur ro// de lta bas na gal te 'khor ba la yid byung na sdig pa spangs nas dge ba kun tu spyad par bya ste/ 'di ni srog gcod pa kun tu sten cing mang du byed pa yin no// ji ltar na ma byin par len pa kun tu sten cing sgom ste mang du byed pa yin/ kun tu bsten cing bsgoms te mang du byas pas/ sems can dmyal ba ji ltar myong bar 'gyur zhe na/ 'di la tshul khrims 'chal pa'i mi ni ngo bo nyid kyis ma byin par len pa'i ngang tshul can yin te/ grogs po ngan pa'am/ slob ma dang 'brel bas ma byin par len pa tha ma dang / 'bring dang / chen po kun tu spyod do// de la tha ma ni rgyal po'i chad pas skrag nas gzhan gyi len pa yin te snga ma bzhin no// 'bring ni dngos po chung ngu yin te/ zhing bzang po la brkus pa ma yin pa 'di ni ma byin par len pa 'bring yin no// sangs rgyas dang / chos dang / dge 'dun dag las ni chung ngu zhig blangs na yang chen por 'gyur te/ sangs rgyas dang / chos dang / dge 'dun gyi ma byin par blangs pa de dag las kyang ris su 'thun par slar phul na/ sangs rgyas dang / chos kyi ni dag par 'gyur la/ dge 'dun gyi brkus pa ni tshor ba ma myong bar dag par 'gyur ba med de zhing lci ba'i phyir gal te zhal du 'du ba'i sgo zhig na ni de sems can dmyal ba chen por ltung la gal te zhal du 'du ba'i sgo ma yin na ni/ de'i nang gi bar mnar med pa'i 'khor mun nag chen po la sogs par skye bar 'gyur ro// gal te ma byin par len pa chung ngu zhig blangs nas kyang kun tu sten cing sems la dga' bar byed de/ goms par byed la mang du byed na/ ma byin par len pa chung ngu des kyang sems can dmyal ba dang / dud 'gro dang / kyi nang du skye bar 'gyur ro// gal te 'chags par byed cing rjes su yi rang bar mi byed la 'gyod na de'i myong bar 'gyur bar ma nges pa yin no// gal te ma byin par len pa'i ngang tshul can zhig de thabs du mas ma byin par len pa kun tu spyod na/ 'di ni ma byin par len pa kun tu bsten pa yin no// goms par byed pa ji lta bu yin zhe na/ 'di la ma byin par len pa'i rdzas thob nas mgu bar 'gyur zhing chom rkun la mngon par dga' bar byed do// de rdzas de thob nas bza' ba dang / bgo ba byas shing dga' bar 'gyur te/ yon tan du bzung nas gzhan dag kyang ma byin par len pa la rab tu 'jog par byed/ yang dag par 'jug par byed/ yang dag par 'dzin du bcug cing byed du 'jug pa de lta bu ni ma byin par len pa goms par byed pa yin no// ma byin par len pa mang du byed pa ji lta bu yin zhe na/ 'di la ma byin par len pa byas nas/ mal cha dang / bza' ba dang / bca' ba dang / gos dang / rgyan dang / btung ba dang / smad 'tshong ba dang / rgyan po mang po dag la mngon par dga' bar byed do// de sems kyis mngon par dga' bar byed de/ bde ba thams cad kyi nang na 'di lta ste/ ma byin par len pa zhes bya ba 'di ni legs par byas pa yin no// rgyu des bdag mal cha dang / bza' ba dang / bca' ba dang / gos dang / rgyan dang / btung ba dang / smad 'tshong ba dang / rgyan po mang po dag gis mchog tu bde ba myong ngo // ma byin par len pa de bdag gis kun tu spyad par bya ste/ de bdag la bde ba rab tu mang po dag tu 'gyur ro snyam na snga ma bzhin du sbyar te/ 'di ni ma byin par len pa mang du byed pa yin te/ de ni sems can dmyal ba rnams su myong bar 'gyur bar nges pa yin no// 'dod pas log par g.yem pa kun tu bsten cing bsgoms te/ mang du byed pa ji lta bu yin zhe na/ 'di la tshul bzhin ma yin pa yid la byed pas zil gyis non pa ni 'dod chags dang bcas pa'i ris 'thun pa gzhan 'di lta ste/ bye'u mchil pa dang / ngur ba dang / gong ma sreg dang / ne tso dang / rma bya dang / sreg pa dang / nya dang / srog chags dud ka dag ni lha ma yin gyi ris dag nas shi 'phos nas 'dir skyes pa yin te/ 'dod chags shas che ba'i grogs po ngan pa dang lhan cig yan lag ma yin par spyod pa yin no// de tshul bzhin ma yin pa nyis 'gyur gyis mngon par zhen la de 'dod chags tshim pa med pa dang bcas pa'i sems kyis tshul bzhin ma yin pa kun tu spyod de/ gang dri za der nye bar 'gyur zhing gang gis der skye bar 'gyur ba tshul bzhin ma yin pa de ni skye gnas kyi zhing la skyon yod pa'i phyir der skye bar mi 'gyur ro// rgyu des na tshul bzhin ma yin pa dang bcas pa'i 'dod pas log par spyod pa ni ngan pa yin no// mi de reg bya'i 'dod chags shas che bas de dang de nyid la mngon par dga' ste/ de ni 'di ltar 'dod pas log par g.yem pa 'di yang dang yang du sten cing reg bya ngan pa la mngon par dga' ba yin te/ 'di ltar 'di ni 'dod pas log par g.yem pa kun tu bsten pa yin no// 'dod pas log par g.yem pa goms par byed pa ji lta bu yin zhe na/ 'di las 'dod pas log par g.yem pa yang dang yang du sten cing yid kyis yang dag par rtog par byed/ de'i yid la mngon par dga' ba gzhan spangs te/ de 'dod pas log par g.yem pa 'di nyid goms par byas nas/ yang yul bde ba de goms par byed pa yin no// mang du byed pa ji lta bu yin zhe na/ 'di la tshul bzhin ma yin pa yid la byed pas brlan pa'i byis pa so so'i skye bo ni/ 'di ltar 'dod pas log par g.yem pa ni mchog tu bzang ba yin la/ 'dod pas log par mi g.yem pa ni ma yin zhes yon tan mchog dang 'dra bar yang dag par 'dzin par byed do// de gzhan shin tu mang po dag kyang 'dod pas log par g.yem pa la mngon par 'jug cing byed du 'jug ste/ 'di ni 'dod pas log par g.yem pa mang du byed pa yin no// lus kyi rnam pa gsum po 'di dag ni byis pa so so'i skye bo rnams kyi mi dge ba yin no// ngag gi ni rnam pa bzhi ste/ dang / tshig rtsub po dang / phra ma dang / tshig kyal pa'o// de la gang zhe na/ 'di lta ste/ bdag nyid la bdag nyid slu zhing gzhan yang slu bar byed pa yin te/ du smra ba 'di ni bdag dang gzhan slu bar byed pa yin no// de yang rgyu lnga dang ldan pa yin te/ 'di lta ste/ 'dod chags dang / zhe sdang dang / 'jigs pa dang / rnyed pa dang / chos log pa'i 'dul ba yongs su sdud pa'o// du smra ba ji lta bu yin zhe na/ 'di la rgyal po'i pho brang 'khor na 'dug kyang rung // khyim bdag gi 'khor gyi nang na 'dug kyang rung // nye du'i nang na 'dug kyang rung ste/ mdza' bshes dang / mdza' bshes ma yin pa dag smra ba na/ mdza' bshes kyi phyir ni 'dod chags kyis smra la/ mdza' bshes ma yin pa'i phyir ni zhe sdang gis kyang smra'o// rnyed pa'i phyir yang smra ste/ nor la chags pa de smra'o// chos log pa'i tshig yongs su sdud pas kyang smra ste/ 'di la bram ze rnams yon tan gyi phyir dang / nor 'phrog pa'i phyir dang / rang gi srog la gnod pa dang / bag ma len pa dag gi phyir smras kyang mi gos so zhes zer ro// de ni chos log pa'i tshig yongs su sdud pa'i smra ba yin te/ mi gti mug pa log par lta ba'i tshig yongs su sdud pa 'di ni sems can dmyal ba mi bzad par yang 'gyur ro// sems can dmyal ba 'grub par 'gyur ba'i sa bon dag ni 'di lta ste/ smra ba yin pas rang gi srog gi phyir ram/ gzhan gyi srog gi phyir cung zad kyang smra bar mi bya ba 'di ni mchog yin no// 'jigs pas kyang smra ste/ gang bdag gis 'di ma smras na/ de bdag gi srog la dman pa don med pa chen po 'thob par 'gyur ro snyam nas de gang las 'jigs par 'gyur ba de'i don du smra ba yin te/ rgyu lnga po 'di dag gis byis pa dag smra ba smra ste/ gti mug ni thams cad la gnas pa yin no// 'dir tshigs su bcad pa/ 'jig rten pha rol khyad gsod cing // chos gcig las ni 'da' byed pa// du smra ba'i lus can gyis// sdig pa mi byed ci yang med// mi yi lus su skyes ma thag // kha nas sta re lta bu yi// tshig 'byung ngan par brjod smra ba// de yis bdag nyid gcod par byed// bden par smra zhing 'khrug mi bya// bslangs na chung yang sbyin par bya// gnas 'di gsum dang ldan pa ni// lha rnams dag gi drung du 'gro// de lta bas na rgyu thams cad dang / rkyen thams cad kyis du smra bar mi bya zhing gzhan smra ba na rjes su yi rang bar mi bya/ smra ba dang lhan cig 'bel ba'i gtam zer du mi 'gro/ mi gnas/ 'dug par mi bya'o// gzhan du na 'di yang smra ba mngon du zer ba yin no zhes skye bo gzhan dag gis bsams par 'gyur te/ de ltar na las dri ma can la mngon par dga' ba'i mi rnams dang 'grogs pas las dri ma can du gzhan dag sems so// de lta bas na sdig pa'i grogs po dang 'grogs par mi bya ste/ 'di lta ste/ sdig pa'i grogs po dang 'grogs pa ni 'khor ba'i 'ching ba sems can dmyal ba dang / dang / dud 'gro rnams kyi gnas yin la/ dge ba'i bshes gnyen dang 'grogs pa 'di ni thar pa mchog yin te/ 'di dag ni du smra ba mdor bshad pa yin no// gzhan yang phra ma ji lta bu yin/ rnam pa du yod ce na/ rnal 'byor spyod pa nang gi chos la chos kyi rjes su lta zhing gnas pa des thos pa las byung ba'i shes pa'am/ lha'i mig gis mthong ste/ phra ma zhes bya ba ni 'thun zhing 'byor pa dag la dbye ba'i bsam pas tshig brjod pa ni phra ma yin no// de rnam pa gnyis te/ pha rol dang sbyor ba dang / mi sbyor ba'o// de la khyod kyis mi gnyis dang dbye ba'i sbyor ba gyis shig ces dgra'am/ dgra chung ngu gzhan dag gis sbyor ba byed pa dang / bdag nyid kyis 'byed par 'dod pa'o// gzhan yang tshig rtsub po ji lta bu yin/ rnam pa du yod ce na/ rnal 'byor spyod pa nang gi chos la chos kyi rjes su lta zhing gnas pa des thos pa las byung ba'i shes pa'am/ lha'i mig gis mthong ste/ tshig rtsub po zhes bya ba ni bdag dang gzhan la gnod pa byed pa/ khro ba'i rgyu 'thun par gyur pa/ yid du mi 'ong ba/ mi sdug pa/ mi dga' ba'i tshig brjod pa nyan pa dang / mi 'thun pa/ 'dod chags dang / zhe sdang dang / gti mug dang bcas pa/ byis pa so so'i skye bo thams cad dang lhan cig spyod pa'i tshig smra ba 'di ni tshig rtsub po zhes bya ste/ rnam pa du ma/ dmigs pa du ma/ rgyu du ma/ sems kyi kun nas ldang ba du ma/ rnam par smin pa du ma/ bde 'gror 'gro ba rnam par 'jig pa du ma/ skye bo thams cad mi dga' bar byed pa/ 'jig rten ldang ba'i rgyur gyur pa/ 'thun par gyur pa/ rnam par 'jig par byed pa/ yid mi ches pa'i gnas su gyur pa/ yid gcugs pa ma yin pa/ lce dug lta bur gyur pa'i tshig rtsub po dag gi dri ma ni tshangs pa mtshungs par spyod pas rnam par spangs pa yin no// 'dir tshigs su bcad pa/ brtan pas tshig rtsub spang bya zhing // rtag tu yang dag tshig smros shig // tshig snyan mngon par dga' ba'i mi// mya ngan 'das la nye bar gnas// tshig zhi rtag tu smra bya zhing // dri ma yod pa rnam par spang // tshig gi dri mas zil non pa// mi gang de ni dmyal bar 'gro// tshig gi dri mas zil non pa// gang yin de la bde ba med// seng ge sbrul ni 'phags min ltar// de dag la ni mtho ris med// gang dag tshig rtsub mi smra zhing // gang dag g.yo ni rnam spangs pa// de dag thams cad dga' skyed cing // bde ba dang ni dbugs 'byin byed// skye bo de ni 'jig rten 'dir// dga' zhing pha rol mtho ris 'gro// de 'dra ba yi mi dag ni// mkhas pa de la phyag byar 'os// bden tshig rtag tu zhi ba dang // g.yo sgyu med cing drang po'i sems// gzhan la gnod pa byed dang bral// de ni chos kyi rgyal mtshan dga'// lag pa brdabs pa'i sgra lta bur// mi ni chung bar gyur pa yin// gang dag de thob chos mi shes// mi ni rmongs pa dag gis bslus// gang dag bdag sdug mi 'gyur dang // gang dag bde ba mi 'dod pa// de ni sdig gi las byed cing // sred pa'i rgyu yis rnam par bslus// gang du las kyi rjes 'gro ba// nor dang bu dang chung ma dang // mdza' bshes nye du gnyen 'dab dang // der ni 'gro bar mi nus so// legs par byas dang nyes par byas// de dag 'gro ba'i rjes su 'gro// mkha' la bya dag gnas pa yin// de'i grib lhan cig 'gro ba bzhin// ji ltar lam rgyags nyung ba dag // lam zhugs sdug bsngal 'gro ba ltar// de bzhin las bzang ma byas pa'i// sems can dag ni ngan 'gror 'gro// ji ltar lam rgyags mang bdog pa// lam zhugs bde bar 'gro ba ltar// de bzhin las bzang byas pa yi// sems can dag ni bde 'gror 'gro// yun ring yul gzhan gnas pa yi// mi dag bde bar 'ongs pa ltar// gnyen dang sdug pa mdza' bshes dag // 'dir 'ongs mngon par dga' ba ltar// de bzhin bsod nams byas pa'i mi// 'jig rten 'di nas phar 'gro ba// bsod nams nyid kyis mngon dga' ste// gnyen sdug dag ni 'ongs pa bzhin// de lta bas na tshe phyi ma'i// bsod nams dag ni bya zhing bsags// bsod nams 'jig rten pha rol tu// srog chags rnams ni dran gnas yin// spyod pa 'thun par gang spyod pa'i// bsod nams dag la lha bstod cing // de dag 'dir ni mngon dga' la// pha rol mtho ris dga' bar 'gyur// gnas 'di gzhan gyis mthong ba yi// mkhas pa dag gis tshul khrims bsrungs// 'phags pa mthong ba phun sum tshogs// 'jig rten 'dir ni zhi ba bsten// gzhan yang rnal 'byor spyod pa nang gi chos la chos kyi rjes su lta zhing gnas pa de mi dge ba'i las kyi lam gyi tshig bzhi pa'i tshig kyal pa la rtog par byed de/ de la tshig kyal pa rnam pa du yod ce na/ tshig 'byung ba snga phyi 'brel ba med pa'i tshig kyal pa dang / sems 'jug pa yang bas snga phyi 'brel ba med pa'i tshig brjod pa'i tshig kyal pa'o// rgyags pa dang bcas pa dang / rgyags pa med pa'i dus kyis bslangs pa yang byed pa'i rgyu'i ngo bo skyed pa de tshe 'di la yid gcugs pa'i gnas su mi 'gyur zhing tshe 'di'i las kyi lam skyed pa 'jig rten pa kun gyis smod pa'i gnas kyi rgyu/ don med par smra ba ni tshig kyal pa ste/ tshig gi dri ma bzhi pa 'di ni mi dge ba'i las kyi lam bskyed pa dang / skyed par byed pa smra bar mi bya zhing rjes su yi rang bar mi bya la/ gzhan gyi tshig kyal pa smra ba de la gnas par mi bya'o// yid kyi mi dge ba'i las kyi lam ni brnab sems dang / gnod sems dang / log par lta ba'o// de la brnab sems ni gzhan gyis yongs su bzung ba'i nor rdzas dang / nor rdzas kyi rnam pa la/ ngag dang yid kyis shin tu rtog par byed de/ 'di ni bdag gir bya'o snyam pa yang dag pa ma yin pa'i tshul bzhin yid la byed cing de gzhan gyi phun sum tshogs pa la 'phral la sems ldang ste/ don la 'chums pa rgyu med pa yin no// de ni brnab sems yid kyi mi dge ba'i las kyi lam yin te/ mi 'dod pa/ mi sdug pa/ yid du mi 'ong ba'i rnam par smin pa/ yid ma zhi ba/ ma sbyangs pa'i byis pa skye bo brnab sems kyis rab tu bslus pa de gzhan gyi phun sum tshogs pa la 'phral la yid kyis shin tu rtog par byed/ ro myong bar byed/ yang dang yang du byed/ yongs su sgyur bar byed/ rtag tu 'dod par byed/ rtag tu dga' bar byed cing gzhan gyi nor rdzas phun sum tshogs pa mthong na sdug bsngal ba yin no// 'di ni brnab sems zhes bya ste/ yid kyi mi dge ba'i las kyi lam gyi dri ma chen po yin no// gzhan yang sems las byung ba gnod sems mi dge ba'i las kyi lam la sogs pa ji lta bu yin zhe na/ rnal 'byor spyod pa nang gi chos la chos kyi rjes su lta zhing gnas pa des/ thos pa las byung ba'i shes pa'am/ lha'i mig gis mthong ste/ gzhan dag gis rgyu ma yin pa yid kyi nyes pa'i gnod sems dang / gzhan dag gi phun sum tshogs pa'am/ phun sum tshogs pa ma yin pa mthong nas/ rgyu ma yin pa ji ltar 'dod pa bzhin byas pa yid kyi nyes pa mi bzad pa chen po skye bar 'gyur te/ gnod sems de ni sems can dmyal ba myong bar 'gyur/ dge ba'i chos kyi lo tog tu gyur pa rnams kyi ser ba/ yang dag pa'i shes rab kyi mig gi mi 'thun par gyur pa/ mun nag snying la gnas pa'i me de tshul khrims thams cad sreg par byed pa/ mdog ngan pa'i rgyu/ chos kyi stegs gcod par byed pa/ 'jig rten 'di dang / 'jig rten pha rol gyi dgra nang du zhugs pa/ sems rtse gcig pa nyid 'jig par byed pa/ byams pa dang mi 'thun zhing // 'phags pa'i bden pa bzhi po sdug bsngal dang / kun 'byung dang / lam dang / 'gog pa rnams 'jig par byed pa yin no// gnod sems zhes bya ba sems can dmyal ba'i pho nya mchog yin te/ de skyes bu dam pa dang / 'phags pa nyan thos dang / thos pa don du gnyer ba rnams kyis spong bar 'gyur ro// gzhan yang log par lta ba dam pa'i chos kyi mi 'thun par gyur pa lta ba ngan pa thams cad kyi mun gnag snying la yang dag par skye bar 'gyur ba ji lta bu yin zhe na/ rnal 'byor spyod pa nang gi chos la chos kyi rjes su lta zhing gnas pa des thos pa las byung ba'i shes pa'am/ lha'i mig gis mthong ste/ thog ma med pa'i dus nas zhugs shing skyes pa/ sems can dmyal ba dang / dang / dud 'gro'i 'gro ba'i rgyu skyed pa/ mun pa mun nag tu gyur pa/ lta ba ngan pa la mngon par dga' ba/ yang dag pa'i lam gyi mi 'thun par gyur pa/ mtshon dang / me dang / dug dang / g.yang sa lta bu/ skye bo thams cad rnam par 'jig par byed pa/ phyin ci log tu lta zhing log par lta ba yin no// de yang rnam pa gnyis te/ rkyen yod pa dang / las dang 'bras bu la skur pa 'debs pa'o// de la rkyen yod pa ni bde ba dang / sdug bsngal gang yin pa de dag ni/ de dag nyid kyis byas kyi las dang / 'bras bus byas pa ni ma yin no zhes zer ro// las dang 'bras bu la skur pa 'debs pa ni/ sbyin pa med do zhes bya ba la sogs pa ste/ de ltar de dag log par lta ba mi dge ba bcu'i las kyi lam 'di dag thams cad don thams cad med par byed pa'i rtsa ba yin no// // 'phags pa dam pa'i chos dran pa nye bar gzhag pa/ bam po gnyis pa/ gzhan yang mi dge ba bcu'i las kyi lam 'di dag bzlog nas/ zag pa dang bcas pa dang / zag pa med pa dag gi las byed par 'gyur ba ji lta bu yin zhe na/ rnal 'byor spyod pa nang gi chos la chos kyi rjes su lta zhing gnas pa des thos pa las byung ba'i shes pa'am/ lha'i mig gis mthong ste/ 'di ni re zhig 'khor ba'i 'ching ba/ chos zad par byed pa/ 'di lta ste/ 'ching ba'i rgyu mi dge ba'o// thar pa'i rgyu'i dngos po ni dge ba yin te/ de la srog gcod pa spangs pas/ 'khor bar gtogs pa'i sems can rnams la mi 'jigs pa sbyin par 'gyur te/ de tshe 'di nyid la bsngags par 'gyur/ de'i bzhin gyi mdog dang dbang po rnams gsal bar 'gyur/ tshe ring por 'gyur ba'i las byed par 'gyur/ gang srin po dang / sha za dang / grul bum gyi rigs dang / gzhan yang sems can 'tshe bar byed pa de dag kyang nyin mtshan du srung bar byed/ phyi bzhin du lha dag kyang mngon par srung bar byed la/ lus dang bral nas kyang bde 'gro mtho ris lha'i 'jig rten du skye bar 'gyur te/ gal te rnam par smin pa'i 'bras bu myong bar 'dod na yang // ji ltar brtson 'grus brtsams pa bzhin myong bar 'gyur ro// gal te byang chub kyi lam tha ma dang / 'bring dang / chen po rnams kyi so so yang dag par myong bar 'dod na/ de rnam pa gsum po 'dir 'gyur te/ gal te nyan thos kyi byang chub tu yongs su bsngo na/ de dgra bcom par gyur nas/ yongs su mya ngan las 'da'o// gal te byang chub 'bring du yongs su bsngo na/ de rang sangs rgyas su 'gyur ro// gal te bla na med pa yang dag par rdzogs pa'i byang chub tu yongs su bsngo na/ de yang dag par rdzogs pa'i sangs rgyas su 'gyur te/ rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu 'dul ba'i kha lo sgyur ba/ bla na med pa/ lha dang mi rnams kyi ston pa/ sangs rgyas bcom ldan 'das su 'gyur ro// chos thams cad kyi rtsa ba ni srog yin te/ gang srog de mngon par srung ba des ni bde ba thams cad sbyin par 'gyur la/ sbyin pa rnams kyi nang na mchog ni 'di yin te/ 'di lta ste/ sems las byung ba so sor bsgoms pa srog byin pa'o// tshul khrims kyi nang na mtho ris su skye ba'i mchog ni 'di yin te/ 'di lta ste/ srog byin pa'i tshul khrims so// gal te yul gyi bde ba kun nas nyon mongs pa sred pa'i rgyur 'gyur bar yongs su bsngo na/ de tshangs pa'am/ bdud dam/ brgya byin du 'gyur/ gal te mi'i bdag nyid chen por yongs su bsngo na/ de 'khor los sgyur ba'i rgyal po rin po che sna bdun dang ldan pa/ gling bzhi la spyod par 'gyur/ gal te lha ma yin gyi bdag nyid chen por yongs su bsngo na/ de lha ma yin gyi rgyal srid byed par 'gyur/ gal te gnod sbyin gyi bdag nyid chen por yongs su bsngo na/ de gnod sbyin gyi rgyal srid byed par 'gyur ro// snying rje chen po 'di ni dam pa'i chos kyi sa bon du gyur pa/ 'khor ba'i skyabs su gyur pa/ 'khor ba'i mun gnag tu zhugs pa rnams kyi sgron mar gyur pa yin te/ 'di lta ste/ srog gcod pa spong ba zhes bya'o// srog gcod pa spangs pa byams pa bsgoms par 'gyur zhing // snying rje'i rgyud la gnas pa yin te/ bsams nas srog gcod pa spangs na gtsang zhing dga' bar 'gyur/ gang gi tshe pha rol yang dag par bsrung bar ma nus pa de'i tshe btang snyoms su 'gyur zhing // de tshangs pa'i gnas bzhi la gnas pa'i rgyud du 'gyur/ srog gcod pa spangs pa'i dge ba'i rtsa ba'i snying po ni bsam gyis mi khyab pa ste/ rnam pa gang dang gang gis ji lta ji ltar yongs su bsngo ba de lta de ltar yongs su 'grub bo// dper na/ gser mgar mkhas pa de ni gser bzang po blangs nas/ ji lta ji ltar 'dod pa de lta de ltar gser de la byed de/ de las rgyan nam/ de las bum pa'am/ de las mi'i gzugs sam/ de las sangs rgyas kyi gzugs byed do// de bzhin du srog gcod pa yang dag par bsrungs te/ ma nyams shing ma ral la/ ma zhig na ji lta ji ltar yongs su bsngo ba de lta de ltar yongs su 'grub bo// de lta bas na srog gcod pa spangs pa'i sems can gang yin pa de ni mya ngan las 'das pa dang / nye bar gnas shing // de dge ba'i bshes gnyen dang yang dag par spyod/ sems can de bdag dang gzhan la phan pa'i skal ba dang ldan zhing // de sems can dmyal ba dang / dud 'gro dang / rnams kyi 'gro ba la bsod nams kyi zhing du gyur pa yin/ des 'khor ba na chos dang ldan pa'i chos kyi rjes su 'jug pa/ chos dang ldan pa'i kun tu rtog pa rnams 'grub par 'gyur zhing // grub pa yang brtan par 'gyur la/ rgyal po dang / chom rkun dang / chu dang / mes 'jigs pa dang / thun mong ma yin par 'gyur te/ bdag nyid nye bar spyod par 'gyur ro// chos dang ldan pa'i 'gran zla gzhan dag gis mi non par mthong ste/ de lta bas na srog gcod pa spang bar bya'o// de nas gzhan yang ma byin par len pa spangs pas legs par byas pa mthong ba ji lta bu yin zhe na/ rnal 'byor spyod pa nang gi chos la chos kyi rjes su lta zhing gnas pa des thos pa las byung ba'i shes pa'am/ lha'i mig gis mthong ste/ ma byin par len pa spangs pa ni/ gzhan gyis yongs su bzung ba'i chags pa chen po'i dra ba las grol bar 'gyur/ tshe 'di nyid la de dbugs 'byung bar 'gyur/ rgyal po'am/ blon po'i yid brtan par 'gyur/ rgyal po'i 'khor dang / khyim bdag gi 'khor dang / rgyal rigs kyi 'khor dang / dge sbyong gi 'khor dang / bram ze'i 'khor du yid brtan pa dang / dga' ba dang / sdug pa dang / yid du 'ong zhing tshig yongs su gzung bar 'os par 'gyur/ de'i longs spyod gang yin pa de dag rtag cing gzhan la gnod pa med par 'gyur la/ rgyal po dang / chu dang / chom rkun dang / me'i 'jigs pa med par 'gyur/ ma bsams par de dag 'phral la 'byung bar 'gyur la/ byung nas kyang zhing dang tshul khrims dang ldan pa dang / lam bzang po la zhugs pa dang / 'jig rten pa rnams la yang dag par nye bar sbyor bar 'gyur/ lus dang bral nas kyang bde 'gro mtho ris kyi lha'i 'jig rten rnams su skye bar 'gyur ro// gal te nges par 'byung ba'i lam gyis yongs su bsngo na/ nges par 'byung bar 'gyur la snga ma bzhin du tshangs pa'am/ bdud dam/ brgya byin nam/ 'khor los sgyur ba'i rgyal po gling bzhi la dbang ba/ rin po che sna bdun dang ldan par 'gyur te/ 'di ltar tshul khrims la mngon par dga' ba de byang chub rnams 'thob par 'gyur ro// de nas gzhan yang 'dod pas log par g.yem pa spangs pa'i 'bras bu ji lta bu yin zhe na/ rnal 'byor spyod pa nang gi chos la chos kyi rjes su lta zhing gnas pa des thos pa las byung ba'i shes pa'am/ lha'i mig gis mthong ste/ 'dod pas log par g.yem pa spangs pa ni dge ba'i las kyi lam bzang po spyod cing // tshe 'di nyid la de bsngags par 'gyur/ yid ches pa'i gnas su yang 'gyur/ bud med kyi nang na 'dug kyang dogs pa med par 'gyur/ de rgyal po'am/ blon po'i yid brtan par 'gyur/ de'i chung ma nam yang gzhan gyis 'phrog par mi 'gyur zhing rtag tu de'i rim gro byed par brtson par 'gyur la bsam pa dang 'thun par yang 'gyur/ nyam thag par gyur pa na yang khyad du gsod par mi 'gyur zhing tshul dang mi 'thun par mi 'gyur la/ gcig la gcig gnod pa byed pa la mngon par dga' bar mi 'gyur/ de'i chung ma de la brnyas pa byed par mi 'gyur zhing 'jig rten thams cad la ma dang sring mo lta bur kun tu spyod par 'gyur la de'i chung ma 'jig rten la khro ba med par 'gyur te/ snga ma bzhin du lus dang bral nas bde 'gro mtho ris kyi lha'i 'jig rten du skye bar 'gyur ro// gang gi tshe lha dag las 'chi bar 'gyur ba de'i tshe/ lha'i bu gzhan zhig der skye bar 'gyur ro// gang gis 'dod pas log par g.yem pa byas par gyur na de tshe ma 'phos par lha gzhan zhig lha'i bu mo de dag gi nang du skye bar 'gyur la de yang de dang mngon sum du 'gyur te/ de dang lha gzhan dag dang lhan cig tu dgod par byed/ 'dzum par byed/ dga' mgur spyod par byed do// de 'chi ba na de'i chung mas mthong nas gzhan du 'gro bar byed de/ phrag dog gi zhags pas yongs su bzung ba dag sems can dmyal ba rnams su skye bar 'gyur ro// 'dod pas log par g.yem pa spyod pa kun tu bsten cing bsgoms te mang du byas pa 'di ni bar chad chen po yin no// de lta bas na 'dod pas log par g.yem pa spong ba gang yin pa de ni dge ba'i las kyi lam chen po yang dag par 'dzin cing mya ngan las 'das pa'i skal ba dang ldan par 'gyur ro// de nas gzhan yang dge ba'i phyogs thams cad dang mi 'thun par gyur pa'i spangs pas dge ba'i phyogs chen po yang dag par 'dzin pa tshe 'di la 'bras bu rnam par smin pa ji lta bu yin zhe na/ rnal 'byor spyod pa nang gi chos la chos kyi rjes su lta zhing gnas pa des thos pa las byung ba'i shes pa'am/ lha'i mig gis mthong ste/ du smra ba spangs pa de ni skye bo kun gyi mig dang rna ba'i lkog tu gyur kyang yid ches pa'i gnas chen por 'gyur zhing nor rdzas med na yang skye bo kun dang rgyal pos ji ltar 'dod pa bzhin mchod par 'gyur te/ ji ltar nam mkha' la gza' dang / rgyu skar gyi dbus na zla ba rab tu gsal ba de ltar 'jig rten thams cad kyi nang na bden par smra ba de rab tu gsal lo// rin po che thams cad kyi nang na bden pa rin po che mchog tu bzang ngo // 'khor ba thams cad las sgrol ba'i nang na bden par sgrol ba khyad par du 'phags so// ngan 'gro thams cad las phyir zlog pa'i nang na bden pas phyir zlog go// sgron ma thams cad kyi nang na bden pa sgron ma yin no// lam ston pa thams cad kyi nang na bden pa lam ston pa yin no// 'du byed kyi rdzas 'byung ba thams cad kyi nang na bden pa'i rdzas gzhan gyi nad 'phrog pa yin no// rtsal thams cad kyi nang na bden pa rtsal yin no// skyob pa thams cad kyi nang na bden pa skyob pa yin no// mdza' bshes thams cad kyi nang na bden pa mdza' bshes khyad par 'phags pa yin no// gang bden pa'i nor kun tu 'dzin pa de ni nams kyang 'khor ba'i ngan 'gro log par ltung ba dbul bar mi 'gyur zhing // lha rnams dang nye bar 'gyur la/ gang dang gang du skye ba de dang der skye ba'i rigs che zhing // gzugs bzang por 'gyur te/ skye bo thams cad la sdug pa dang / dga' ba dang / yid du 'ong ba dang / tshig yid ches par 'gyur/ de gnod sbyin dang / sha za dag gis mi mthong la gtse bar mi nus shing // yul gzhan du phyin na yang mal cha dang / na ba'i gsos sman gyi rkyen mang po phun sum tshogs par 'gyur/ des 'dod pa gang dag yid la bsams pa de dag kyang de las 'grub par 'gyur te/ des mi'i bde ba mchog myong nas gal te 'chi ba'i dus byed na/ de lus dang bral nas bde 'gro mtho ris lha rnams kyi 'jig rten du shin tu tshe ring ba dang / shin tu rdzu 'phrul che ba dang / shin tu gnas mtho bar skye bar 'gyur ro// snga ma bzhin du gal te rnam par byang ba zag pa med pa'i lam gyis yongs su sngo bar byed na/ mya ngan las 'das pa'i mthar 'gyur ro// de nas gzhan yang dge ba'i las kyi lam la spyod pa/ phra ma spangs pas tshe 'di dang pha rol gyi las kyi 'bras bu rnam par smin par ji ltar 'gyur zhe na/ rnal 'byor spyod pa nang gi chos la chos kyi rjes su lta zhing gnas pa des/ thos pa las byung ba'i shes pa'am/ lha'i mig gis mthong ste/ phra ma spangs pas tshe 'di la las kyi 'bras bu rnam par smin pa myong bar 'gyur ba ni mdza' bshes dang / gnyen 'dab dang / rtsa lag dang / chung ma dang / bran pho dang / bran mo dang / las byed pa dang / zho shas 'tsho ba brtan par 'gyur/ gzhan gyis kha drang du mi rung zhing bshes pa dang / rgyal po'i pho brang 'khor dang / spun mi 'thun pa dag gis dbye bar mi nus so// gal te nor dang bral bar 'gyur te/ nor dang bral bar gyur na yang mi gtong zhing mu ge dang / 'brog dgon pa dang / ri dang / g.yang sa dang / gnas skabs mi 'thun par chud na yang mi gtong ste/ nams kyang 'bral bar mi 'gyur la gang dag de'i skyon smra na de dag de la thabs kun gyis nyan par mi byed do// de rgyal po'i pho brang 'khor du brtan par 'gyur zhing chu dang / mtshon cha dang / mi mdza' ba'i 'jigs pa med par 'gyur te/ dri ma chen po phra ma spangs pa'i yon tan ni de dag yin no// lus dang bral nas shi ba'i 'og tu yang bde 'gro mtho ris lha'i 'jig rten du skye bar 'gyur te/ de der yang lha'i ris 'thun pa'i lha mo'i tshogs mang po rtag tu rjes su chags pa rnams kyis yongs su bskor cing me tog phreng dang / phye ma dang / byug pa dang / rgyan thogs pa rnams kyis rtag tu dga' ba'i mchog byed par 'gyur ro// snga ma bzhin du gal te phra ma spangs pa rnam par byang ba zag pa med par yongs su bsngo na/ de zag pa med pa'i bsam gtan gyi lam yongs su mya ngan las 'das pa thob par 'gyur ro// de nas gzhan yang mi dge ba'i las kyi lam 'jig rten thams cad skyo bar byed pa tshig rtsub po spangs pa'i 'bras bu rnam par smin pa ji ltar 'thob par 'gyur zhe na/ rnal 'byor spyod pa nang gi chos la chos kyi rjes su lta zhing gnas pa des thos pa las byung ba'i shes pa'am/ lha'i mig gis mthong ste/ tshig rtsub po spangs pa de ni dge ba mthong bar 'gyur/ drang po'i rang bzhin dang / dbugs dbyung ba'i gnas dang / 'jig rten kun gyis rtogs pa dang / tshig 'jam zhing des la snyan pa dang / gzhan la rnam par 'tshe bar mi byed cing // skye bo thams cad kyi dbugs 'byung ba byed par 'gyur/ de rgyang ring po nas mthong nas/ skye bo kun nye bar 'gro bar byed/ mdza' bshes kyang mang bar 'gyur/ nor rdzas med na yang skye bo kun de'i bran dang 'dra bar 'gyur ro// gal te de las gzhan zhig gis nyon mongs pa byung na yang de dag gis de nams kyang gtong bar mi byed cing // de'i don thams cad nyon mongs pa med par nye bar sgrub la de la mi mdza' ba dang / rgyal po dang / chu dang / me dang / mtshon gyis 'jigs pa med par 'gyur ro// lus dang bral nas kyang bde 'gro mtho ris kyi lha rnams kyi 'jig rten du skye bar 'gyur te/ der skyes nas kyang tshig gi rgyu 'jam pa dang / phan pa dang / snyan pa dang ldan par 'gyur zhing rdzu 'phrul che ba dang / mthu che bar 'gyur ro// snga ma bzhin du gal te nges par 'byung ba'i bsam gtan bde ba'i gnas zag pa med par yongs su bsngo na/ de byang chub gsum 'thob par 'gyur ro// de nas gzhan yang mi dge ba'i las kyi lam tshig kyal pa spangs pas tshe 'di la ji ltar 'thob par 'gyur ba dang / phyi ma la gang du skye bar 'gyur zhe na/ rnal 'byor spyod pa nang gi chos la chos kyi rjes su lta zhing gnas pa des thos pa las byung ba'i shes pa'am/ lha'i mig gis mthong ste/ tshig kyal pa spangs pa ni 'jig rten na rigs btsun par 'gyur zhing de bkur bar yang 'gyur/ tshig snga phyi 'brel bar 'gyur zhing tshig la skye bo thams cad mngon par dga' bar 'gyur/ de la skyon gyis su yang rnam par 'tshe bar mi byed la tshig shin tu 'brel cing 'jig rten na btsun par 'gyur te/ dal ba dang / snyan pa dang / khong du chud pa dang / chos dang ldan pa dang / 'jam pa dang / zab mo'i rgyu'i tshul dang / chos nyid dang mi 'gal ba'i gtam smra ba 'jig rten na bla ma dang 'dra bar lta zhing nor rdzas brtan par yang 'gyur/ log par spangs pa yang skye bo pha rol dag gis yon tan du 'dzin par 'gyur zhing de'i yon tan des skye bo dag gzung bar 'gyur ro// lus dang bral nas kyang bde 'gro mtho ris lha rnams kyi 'jig rten du skye bar 'gyur te/ der skyes nas kyang lha'i bu thams cad sems par 'gyur zhing rdzu 'phrul che ba dang / lha'i bde ba dpe med pa la spyod par 'gyur ro// snga ma bzhin du gal te rnam par byang ba zag pa med pa'i bsam gtan gyi bde bar yongs su bsngo na/ de byang chub gsum 'thob par 'gyur ro// de ltar lus kyi rnam pa gsum dang / ngag gi rnam pa bzhi mi dge ba yongs su spangs na mthar mya ngan las 'das par 'gyur ro// de ni dge ba'i las kyi rgyu yin la 'jig rten na yang bsngags par 'gyur zhing lha rnams kyi nang du yang skye bar 'gyur ro// de lus dang ngag gi las yang dag par gyur pa'i las kyi 'bras bu rnam par smin pa'i rgyu ni rnal 'byor spyod pa nang gi chos la chos kyi rjes su lta ba nang gi yang dag par gyur pa rjes su mthong ngo // de nas gzhan yang yid kyi las ji ltar dge bar 'gyur zhe na/ rnal 'byor spyod pa nang gi chos la chos kyi rjes su lta zhing gnas pa des thos pa las byung ba'i shes pa'am/ lha'i mig gis mthong ste/ yid kyi mi dge ba de rnam pa gsum po de dag zlog pas dge ba'i 'bras bu tshe 'di la bde ba gnas pa myong bar 'gyur zhing lus dang bral nas kyang bde 'gro mtho ris lha rnams kyi 'jig rten du skye bar 'gyur/ gal te 'khor ba la yid byung na de rgyu des phung po lhag ma med pa'i mya ngan las 'das pa'i dbyings su 'jug par 'gyur ro// yid kyi las ni rnam pa gsum ste/ brnab sems dang / gnod sems dang / log par lta ba'o// de nas gzhan yang brnab sems spangs pas dge ba'i las kyi 'bras bu rnam par smin pa ji lta bu zhig 'byung zhe na/ rnal 'byor spyod pa nang gi chos la chos kyi rjes su lta zhing gnas pa des thos pa las byung ba'i shes pa'am/ lha'i mig gis mthong ste/ brnab sems spangs pa ni rgyal po'am/ rgyal po'i blon po'i nor rdzas kyi rnam pa mang po thams cad gang la yang yid kyis dbrog pa'i don du sems par mi byed pa yin no// de'i nor rdzas gzhig tu stor na yang gzhan gyis rnyed cing de la skye bo de dang / gtso bor gyur pa zhig na yang slar sbyin par byed de/ nor dang rtag tu ldan zhing gzhan dag gis mi thub par 'gyur ro// lus dang bral nas kyang bde 'gro mtho ris lha rnams kyi 'jig rten du skye bar 'gyur la/ der skyes nas kyang lha dang lha ma yin du g.yul 'gyed pa'i tshe lha ma yin gang gis kyang yongs su thub par mi 'gyur zhing rdeg par mi 'gyur la/ rnam par tho 'tsham par mi 'gyur ro// de dag las rnam par phye bar mi 'gyur te/ lha'i bu thams cad la 'dod pa dang / sdug pa dang / yid du 'ong bar 'gyur zhing // sgra dang / reg bya dang / ro dang / gzugs dang / dri sdug pa dpe med pa nye bar spyod par 'gyur ro// snga ma bzhin du gal te nges par 'byung ba zag pa med pa'i bsam gtan gyi 'bras bu'i lam du yongs su bsngo na/ de byang chub gsum 'thob par 'gyur ro// de nas gzhan yang gnod sems mi dge ba'i las kyi lam spangs pas dge ba'i las kyi 'bras bu ji ltar 'thob par 'gyur zhe na/ rnal 'byor spyod pa nang gi chos la chos kyi rjes su lta zhing gnas pa des thos pa las byung ba'i shes pa'am/ lha'i mig gis mthong ste/ gnod sems spangs pas tshe 'di nyid la 'byor pa dang bde bar gnas par 'gyur la/ skye bo thams cad dga' ba dang / yid du 'ong bar 'gyur/ pha rol gyis 'jigs shing nyam nga ba mi bzad pa chen po dang rnam par gtse bar mi nus shing // rgyal po'i 'khor gyi 'jigs pa dang / chom rkun dang / g.yang sa'i 'jigs pa dang / me'i 'jigs pa dang / gnod pa'i 'jigs pa dang / g.yo'i 'jigs pa dang / chu'i 'jigs pa dang / 'jigs pa du ma nyam nga ba dag dang bral zhing 'jigs pa dang / nyam nga ba dag las kun tu thar te// skye bo thams cad kyi sdug pa dang / mchog tu dga' bar 'gyur/ sdig pa'i skye bo dang / dge ba'i skye bo la bu dang / spun dang 'dra bar sdug par 'gyur ro// lus dang bral nas kyang bde 'gro mtho ris lha rnams kyi 'jig rten du skye bar 'gyur te/ der yang rdzu 'phrul che ba dang / mthu che bar 'gyur/ gzugs dang / sgra dang / reg bya 'dod pa thams cad 'byor pa la gnas par 'gyur zhing dga' ba'i tshal dang / yongs su 'du ba dang / rnam par mdzes pa dang / shing rta sna tshogs kyi tshal chen po rnams su lha'i bu mo'i tshogs kyis yongs su bskor bar 'gyur/ de'i lus dang / ngag dang / yid la lha gang gis kyang rnam par gtse bar mi nus shing // de la lha 'bum snyed dag gis dga' ba skyed par 'gyur la/ lha'i rgyal po brgya byin gyi 'dod pa dang / sdug pa dang / dga' ba dang / yid du 'ong bar 'gyur/ lha dang lha ma yin gyi g.yul 'gyed pa'i nyon mongs pa dag kyang med cing 'khrug pa dag dang 'bral bar 'gyur ro// gal te nges par 'byung ba 'jig rten las 'das pa'i lam nyon mongs pa med par yongs su bsngo na/ de lha'i 'jig rten de nas shi nas 'khor los sgyur ba'i rgyal po gling bzhi la dbang ba rin po che sna bdun la nye bar spyod pa rnam pa du mar 'gyur te/ 'di lta ste/ bud med rin po che ni de'i bud med kyi lus las tsan dan dang spos 'byung zhing kha nas ud pa la'i dri 'byung // bya ka ling ga ltar reg na bde bar 'gyur te/ bya ka ling ga zhes bya ba ni rgya mtsho'i gling la gnas pa'i bya yin no// de ltar 'di'i mthus gang la reg pa nyid kyi lus kyi nyon mongs pa med par 'gyur zhing // gling de na gnas pa'i skye bo bkres pa dang / skom pa dang / mya ngan dang bral bar 'gyur/ bud med de lta bu de 'khor los sgyur ba'i rgyal pos mthong nas grang ba'i dus su ni dro bar byed cing dro ba'i dus su ni bsil bar byed de/ de la mi gzhan gang gis kyang reg par bya bar mi nus so// de gnod sems spangs pa'i mthus dge ba'i las kyi rjes su zhugs pa dge ba thams cad yang dag par rtogs pa'i mi de dag thams cad kyis ma dang sring mo ltar mthong ngo // de yang rgyal po de'i yid du 'ong zhing de la gus par byed la de'i snying du sdug pa dang / rtag tu bde ba'i rjes su 'jug par 'gyur ro// bud med kyi skyon rnam pa lnga spangs pa yin te/ 'di lta ste/ skyes pa gzhan la sems pa dang / ser sna dang / mi rigs par chags pa dang / mi rigs pa'i gnas la rjes su dga' ba dang / khyim thab kyi srog gcad par 'dzin pa'o// bud med rin po che'i yon tan lnga dang ldan par 'gyur te/ 'di lta ste/ bsam pa dang 'thun par 'gyur ba dang / bu mang po btsa' bar 'gyur ba dang / rigs 'thun par 'gyur ba dang / srid mtho bar 'gyur ba dang / khyim thab bud med gzhan la sems na phrag dog mi byed pa'o// gzhan yang bud med chen mo'i yon tan gsum dang ldan par 'gyur te/ 'di lta ste/ tshig cal col med par 'gyur ba dang / log par lta ba med par 'gyur ba dang / khyim thab med kyang sgra dang / dri dang / ro dang / reg bya dag gi dbang du mi 'gyur ba'o// de rgyu des lus dang bral nas bde 'gro mtho ris kyi lha rnams kyi 'jig rten du skye bar 'gyur te/ de ltar 'khor los sgyur ba'i rgyal po bud med rin po che la nye bar spyod par 'gyur ro// de nas gzhan yang gnod sems kyi dri ma chen po spangs pas dge ba'i las kyi rnam par smin pas 'khor los sgyur ba'i rgyal por ji ltar 'gyur zhe na/ rnal 'byor spyod pa nang gi chos la chos kyi rjes su lta zhing gnas pa des thos pa las byung ba'i shes pa'am/ lha'i mig gis mthong ste/ gzhan gyi mi dge ba'i las kyi rgyu 'thun pa gnod sems chen po spangs pas/ rin po che gnyis pa nor bu rin po che la nye bar spyod par 'gyur te/ de'i yon tan brgyad dang ldan pa yin no// 'di lta ste/ mtshan mo rab tu gsal ba yin te/ ji ltar ston ka'i zla ba nya ba ni/ ston ka 'od gsal bar 'gyur ba de ltar nor bu yang mtshan mo'i mun pa mun nag dag la dpag tshad brgyar 'od 'byung zhing nyin par tsha bas gdungs pa rnams la ni 'od bsil ba 'byung ste/ tsha ba sel bar byed pa 'di ni nor bu de'i yon tan gcig yin no// gzhan yang yon tan gnyis pa ni gang gi tshe lam du zhugs pa la chu dang bral ba de'i tshe/ skom pas gdungs pa rnams la chu chen po yan lag brgyad dang ldan pa rab tu 'byung bar 'gyur la des skom pa de dag thams cad sel bar 'gyur te/ 'di ni nor bu de'i yon tan gnyis pa yin no// gzhan yang nor bu de'i yon tan gsum pa ni gang 'khor los sgyur ba'i rgyal pos bsams pa nor bu de las 'byung ste/ 'di ni nor bu de'i yon tan gsum pa yin no// gzhan yang nor bu de'i yon tan bzhi pa ni/ yan lag brgyad par 'gyur te/ de'i cha re res 'od kyi kha dog sna tshogs gtong ste/ sngon po dang / ser po dang / dkar po dang / dmar po dang / btsod ka'i kha dog lta bu'o// gzhan yang nor bu de'i yon tan lnga pa ni nor bu de gang na 'dug pa dpag tshad brgyar nye ba dag gi nad med par 'gyur/ rtag tu yid mnyam par gzhag pa dang de'i 'dod pa thams cad las ji lta ba bzhin du 'bras bu med par mi 'gyur ro// gzhan yang nor bu de'i yon tan drug pa ni klu ngan pas char mi bzad pa mngon par dbab par mi nus so// gzhan yang nor bu de'i yon tan bdun pa ni mya ngam dang / g.yang sa dang / dgon pa dang / shing ljon pa dang / yul dang bral ba rnams shing ljon pa dang / mtshe'u dang / tshal dang / pad ma dang / nags tshal dang / ne'u gsing phun sum tshogs par 'gyur ro// gzhan yang nor bu de'i yon tan brgyad pa ni mi gang yang dus ma yin par 'chi bar mi 'gyur zhing // dud 'gro'i 'gro bar mi 'gyur te/ dud 'gro'i 'gro ba dag gis kyang gnod par mi 'gyur ro// mi 'thun pas yang mi 'thun pa la gnod par mi 'gyur te/ 'di lta ste/ ne'u le dang / sbrul lta bu ste yon tan chen po brgyad po de dag dang ldan no// 'khor los sgyur ba'i rgyal po de'i gnod sems spangs pa dge ba'i las kyi rnam par smin par 'gyur ba ni de'i bu yang stong tham par 'byung ste/ dpa' zhing rtul phod la yan lag mchog gi gzugs dang ldan pa/ pha rol gyi sde mngon par 'joms pa/ bsam pa'i rjes su 'jug pa/ chos dang ldan zhing chos kyi rjes su 'jug pa/ rigs 'thun pa/ 'khor gyi skye bo thams cad dga' zhing rang bzhin gyis rjes su chags pa dag yin no// de nas gzhan yang gnod sems spangs pas gsum pa 'jig rten du 'khor lo rin po che ji ltar 'byung zhe na/ rnal 'byor spyod pa nang gi chos la chos kyi rjes su lta zhing gnas pa des thos pa las byung ba'i shes pa'am/ lha'i mig gis brtags na/ 'khor lo rin po che yon tan lnga dang ldan par mthong ste/ 'di lta ste/ 'dzam bu'i chu bo'i gser las byas pa/ tshad dpag tshad lnga brgya yod pa/ rtsibs stong yod cing // 'jig rten na nyi ma gnyis pa lta bur rnam par mdzes te/ 'di ni de'i yon tan dang po yin no// gzhan yang 'khor lo rin po che'i yon tan gnyis pa ni nam mkha' la dpag tshad 'bum du nyi ma gcig gis thogs pa med par 'gro'o// gzhan yang 'khor lo rin po che de'i yon tan gsum pa ni 'di lta ste/ 'khor los sgyur ba'i rgyal po nub kyi ba lang spyod dang / shar gyi lus 'phags po dang / byang gi sgra mi snyan dang / rgyal chen bzhi'i lha'i gnas gang du 'gro bar 'dod pa de dang der nam mkha' la 'khor lo rtsibs stong yod pas 'gro zhing // de'i mthus de'i dpung gi tshogs yan lag bzhi pa glang po dang / rta dang / shing rta dang / rkang thang ba dang lhan cig tu nam mkha' la 'gro'o// gzhan yang 'khor lo rin po che de'i yon tan bzhi pa ni/ 'khor los sgyur ba'i rgyal po gang mi thos pa de 'khor lo rin po che des grogs byas te thos par byed do// gzhan yang 'khor lo rin po che de'i yon tan lnga pa ni sngo ba gang yang med de/ chos dang ldan pa'i chos kyi rjes su 'jug pa'i rgyal po la/ rgyal po'am/ blon po'i chos kyi grogs pos mthong ma thag tu de dag thams cad 'bul te/ de ltar 'khor lo rin po che yon tan lnga dang ldan no// rin po che chen po gsum pa bshad zin to// de nas gzhan yang gnod sems spangs pa'i dge ba'i las kyi mtha' spyad pa dag 'khor los sgyur ba'i rgyal po'i bzhi pa glang po rin po che ji ltar 'jig rten du 'byung bar 'gyur zhe na/ rnal 'byor spyod pa nang gi chos la chos kyi rjes su lta zhing gnas pa des thos pa las byung ba'i shes pa'am/ lha'i mig gis mthong ste/ 'di la 'khor los sgyur ba'i rgyal po chos dang ldan zhing chos kyi rjes su 'jug pa'i glang por 'gyur ba ni cang shes pa/ mchog tu bka' mnyan pa/ pha rol gyi sde las rgyal bar byed pa/ yan lag bdun legs par gnas pa yin te/ 'di lta ste/ rkang lag bzhi dang mjug ma ma zegs pa dang / rlig pa mdoms kyi gnas na 'dug pa dang / sna legs par gnas pa ste/ de dag la sogs pa de'i yan lag bdun dag sa'i steng na legs par rab tu gnas pa yin/ stobs che ba yin te/ rang bzhin gyis glang po che stong gi stobs yang dag par 'dzin par byed/ rkan 'jam pa dang ldan zhing mdog dkar ba kha ba dang dngul gyi mdog lta bu yin te/ 'di lta ste/ brgya byin gyi glang po che lta bu yin la/ glang po che gzhan dag de'i dri tshor nas mdun du 'dug par mi byed do// gnas gsum du g.yul 'gyed par 'gyur te/ 'di lta ste/ chu dang / skam sa dang / bar snang la'o// shugs phun sum tshogs pa dang ldan pa yin te/ nyin gcig gis 'dzam bu'i gling lan gsum du skor bar byed do// skud pas kyang dkrir rung bar 'gyur la gang gi tshe 'khor los sgyur ba'i rgyal po glang po cang shes la zhon pa de'i tshe sems dang 'thun par 'gyur te/ 'khor los sgyur ba'i rgyal po gang du sems 'jug par 'gyur ba der glang po cang shes pa de ma bskul kyang 'jug go// dal gyis 'gro zhing 'gying bas spyi bo bskyod pa/ gnod pa med cing 'khrug pa med la/ sdug pa dang mdzes par 'gro ba yin/ byis pa'i nang du song na yang byis pa rnams la 'jigs par mi byed/ lam srang dang / bzhi mdo dang / ba gam gyi nang du song ste/ phan tshun 'gro ba na bud med kyis kyang reg par bzod pa yin/ g.yul 'gyed pa'i dus su drag la/ gnas pa'i dus su ni skud pas dkrir rung ba yin te/ rgyal po'i glang po che'i yon tan ni de dag yin no// 'khor los sgyur ba'i rgyal pos dge ba bcu'i las kyi lam re re spyad pas kyang 'khor los sgyur ba'i sa bon 'di dag 'grub na/ dge ba bcu'i las kyi lam mtha' dag gi rjes su zhugs pa lta smos kyang ci dgos/ de ltar rnal 'byor spyod pa de lha'i mig gis 'khor los sgyur ba'i bzhi pa glang po rin po che mthong ngo // de nas gzhan yang 'khor los sgyur ba'i rgyal po'i rta rin po che'i yon tan ni du zhig dang ldan par 'gyur zhe na/ rnal 'byor spyod pa nang gi chos la chos kyi rjes su lta zhing gnas pa des thos pa las byung ba'i shes pa'am/ lha'i mig gis mthong ste/ rta rin po che ngang pa dang me tog ku mu da ltar dkar ba yin/ kun nas lha'i nor bu'i gtsug la sogs pa mtshan bzang pos brgyan pa yin/ bong stong dang / mdog dang / dbyibs phun sum tshogs pa yin/ bsgo na nyin gcig gis 'dzam bu'i gling lan gsum du skor bar byed la de'i lus dag la shin tu nad med pa yin te/ 'di ni 'khor los sgyur ba'i rgyal po'i rin po che lnga pa yin no// de nas gzhan yang 'khor los sgyur ba'i rgyal po'i blon po rin po che ji lta bu yin zhe na/ rnal 'byor spyod pa nang gi chos la chos kyi rjes su lta zhing gnas pa des thos pa las byung ba'i shes pa'am/ lha'i mig gis mthong ste/ blon po rin po che'i yon tan ni 'di dag yin te/ 'di lta ste/ gang rgyal po'i bya ba'i rnam pa yid la sems pa de nyid ma bsgos kyang de'i yid kyis shes nas/ rgyal po la yongs su 'bul bar byed de/ shin tu rdzogs pa dang / de bsags pa dang / ma chags pa dang / chos ma yin pa rnam par spangs pa dang / shin tu rigs pa brtsams pa dang / yul dang / dus dang ldan pa dang / nyon mongs med pa dang / gzhan la gnod pa med pa dang / skye bo la rnam par mi 'tshe ba dang / yang dag pa'i tha snyad dang ldan pa'i rang bzhin la skyo ba med par byed do// rgyal po'i bya ba'i rnam pa'am chos kyi don gyi bya ba 'dod pa dang ldan zhing ma 'ongs pa'i bya ba dang ldan pa thams cad yongs su 'bul bar byed do// 'di ni 'khor los sgyur ba'i rgyal po'i blon po rin po che yin te/ lhag pa'i gnod sems spangs pa'i dge ba bcu'i las kyi lam spyod pa dag ni 'jig rten thams cad la pha ma ltar phan par 'dod par gnas pa yin no// de nas gzhan yang ji ltar na bdun pa khyim bdag rin po che 'byung bar 'gyur/ khyim bdag rin po che de'i yon tan ni du zhig yod ce na/ rnal 'byor spyod pa nang gi chos la chos kyi rjes su lta zhing gnas pa des/ thos pa las byung ba'i shes pa'am lha'i mig gis mthong ste/ rgyal po'i bka' nyan pa'i khyim bdag rin po che'i yon tan ni 'di dag yin te/ 'di lta ste/ rdo rje dang / rin po che mthon ka dang / margad dang / spug la sogs pa rin po che rnams kyis ngam grog dang / g.yang sa dang / ri khrod dang / mi 'thun pa gzhan dag tu ma bskos kyang shin tu 'gengs la rin po che rnams kyang zad pa med par 'gyur na/ gser dang dngul lta zhig smos kyang ci dgos/ khyim bdag rin po che 'di'i 'byor pa ni shin tu gnas pa yin te/ g.yo med pa dang / sgyu med pa dang / gzhan la mi gnod pa dang / skye bo thams cad dga' ba ni khyim bdag rin po che yin no// de ltar rgyal po rin po che sna bdun dang ldan pa ni/ mi'i gnas bzhi rnams la sgo bar byed cing klu dang / lha'i ris gnyis dang / rgyal chen bzhi dang / sum cu rtsa gsum gyi lha rnams kyi dbang po'i stan phyed 'phrog pa yin te/ de ltar 'khor los sgyur ba'i rgyal po rin po che sna bdun dang ldan pa yin no// de'i nye ba'i rin po che sna bdun ni rin po che de dag las dman pa yin te/ 'di lta ste/ ral gri nye ba'i rin po che dang / pags pa nye ba'i rin po che dang / mal cha nye ba'i rin po che dang / tshal nye ba'i rin po che dang / khyim nye ba'i rin po che dang / gos nye ba'i rin po che dang / lham nye ba'i rin po che'o// de la 'khor los sgyur ba'i rgyal po'i ral gri nye ba'i rin po che'i yon tan ni 'di lta ste/ yul 'khor gang dag rgyal po'i yid dang / tshig las 'gal bar byed 'dod pa der ral gri nye ba'i rin po che 'gro ste/ des btab pa med cing ral gri rin po ches su la yang btab pa med kyis kyang yul 'khor kun gyis mthong nas 'dud par byed do// nye ba'i rin po che de'i yon tan ni 'di yin te/ bzang ba/ mi bzad pa/ chad pa med cing mtshon gyis bda' ba med kyang yul 'khor de dag thams cad 'dud par byed de/ 'di ni ral gri nye ba'i rin po che'i yon tan yin no// pags pa nye ba'i rin po che'i yon tan ji lta bu yin zhe na/ pags pa rin po che ni rgya mtsho nas 'byung ste/ de byung bar gyur pa dang / tshong pa dag gis rgyal po la 'bul bar byed de/ de'i yon tan ni 'di dag yin no// de rgya mtsho'i klu'i pags pa yin te/ zheng du dpag tshad lnga la chur dpag tshad bcu ste/ de char gyis mi rlan/ rlung gis mi skyod/ mes mi 'tshig // grang na dro bar byed cing // dro na bde ba bsil bar byed la/ 'khor los sgyur ba'i rgyal po 'khor dang bcas pa gang du 'gro ba der blon po rin po ches de khyer bar byed de/ ji ltar so so nas byed pa ltar de rgyal po'i 'khor gyi khyim gyi bya ba thams cad byed do// bud med mi sdug pa dag mi mthong zhing dkar ba de dang ldan par 'gyur la zla ba dang / nyi ma'i 'od snang ba de dang yang ldan par 'gyur ro// gsum pa rgyal po'i mal cha rin po che ni yang zhing 'jam la mthon dman can yin te/ de'i rgyu mtshan ni bteg na 'phar ba dang mnan pa nem byed pa yin no// gal te bsam gtan sems na de'i bsam gtan rnam par grol zhing blo gros gsal bar byed/ gal te 'dod chags kyis zil gyis non pa yin na de mal cha'i steng du 'dug na/ de'i tshe 'dod chags dang bral zhing chags pa med par byed do// zhe sdang dang gti mug dag la yang de bzhin te/ mal cha nye ba'i rin po che ni bsam gtan gyi gnas dang 'dra'o// rgyal po mal cha rin po che'i nang na 'dug pa bud med kyis mthong la de'i tshe mchog tu dga' ba skyes kyang yid la shin tu 'dod chags par mi 'gyur te/ gsum pa 'di ni mal cha nye ba'i rin po che'i yon tan yin no// bzhi pa tshal nye ba'i rin po che yon tan du yod ce na/ 'di lta ste/ gal te rgyal po tshal du bsam gtan la dga' bar 'gyur te/ de der nye bar 'gro na tshal de'i mthu dang / rgyal po'i dge ba'i las kyis gang lha'i 'jig rten gyi tshal gyi dga' ba'i rnam pa me tog dang / 'bras bu dang / bya dang / pad ma dang / lteng ka dang / 'bab pa'i chu ngogs bde ba dang / lha'i bu mo dag rol mo byed cing // dgod la mdzes pa/ rtse ba de dag thams cad lha'i ris de nas tshal der nye bar 'ong ste/ rgyal po de yang lha bzhin du lha'i 'dod pa'i yon tan lnga dag dang ldan par 'gyur/ tshal nye ba'i rin po che der bud med dang lhan cig shin tu dga' zhing dga' mgur spyod par byed de/ dge ba'i las kyi rnal 'byor spyod pa de bzhi pa tshal nye ba'i rin po che mthong nas gnas so// 'khor los sgyur ba'i rgyal po'i khyim nye ba'i rin po che ji lta bu yin/ yon tan ni du zhig dang ldan zhe na/ 'di lta ste/ gang 'khor los sgyur ba'i rgyal po'i khyim nye ba'i rin po che'i nang du nyal bar gyur na/ mtshan mo nyal ba de'i tshe zla ba lta bar 'dod na 'ong zhing gza' dang / rgyu skar dang / skar mda' dag kyang de'i khyim der nye bar 'ong bar 'gyur/ de'i nor bu yang mthong na dga' bar 'gyur/ lha mo dag kyang lha'i rol mo byed par 'gyur/ gang mya ngan mang po dang bral ba'i mi de bde bar gnyid log par 'gyur/ gnyid log pa na rmi lam dge ba mchog tu dga' ba dag mthong bar 'gyur/ grang ba'i dus su ni rlung dro ba ldang zhing // dro ba'i dus su rlung bsil ba reg na bde zhing 'jam pa ldang ngo // mtshan mo thun gsum las thun gnyis la nyal zhing thun gsum pa las gnyid dang bral nas langs te/ bde ba'i chos la gnas par 'gyur te/ 'di ni 'khor los sgyur ba'i rgyal po'i khyim nye ba'i rin po che yin no// gos nye ba'i rin po che'i rnam pa du yod yon tan ni du zhig dang ldan zhe na/ 'di lta ste/ thags bzang zhing mchog tu 'jam la dri mas ma gos pa yin te/ gyon nas grang ba dang / dro ba dang / bkres pa dang / skom pa dang / nyam chung ba dang / ngal ba dang / dub pa'i gnod pa med la/ me dang mtshon dag gis bsreg pa dang / gcad par mi nus so// de nas gzhan yang 'khor los sgyur ba'i rgyal po'i lham nye ba'i rin po che ji lta bu yin zhe na/ rnal 'byor spyod pa nang gi chos la chos kyi rjes su lta zhing gnas pa des thos pa las byung ba'i shes pa'am/ lha'i mig gis brtags na/ lham nye ba'i rin po che 'khor los sgyur ba'i rkang pa la gyon na ji ltar skam sa la rkang pa mi 'bying ba de bzhin du chu la yang mi 'bying bar 'gyur ro// gal te dal gyis sngon du 'gro bar 'dod na/ dpag tshad brgyar yang 'gro bar 'gyur zhing lus la ngal ba med de/ 'di dag ni 'khor los sgyur ba'i rgyal po rin po che sna bdun dang / nye ba'i rin po che sna bdun dag la spyod pa yin te/ mi'i gnas bzhi dang / lha'i rigs gnyis la nye bar spyod pa yin no// de'i bu dpa' zhing rtul phod la pha rol gyi sde rab tu 'joms pa stong tham pa yod de/ de dag 'khor los sgyur ba'i rgyal po la phyag byed do// gnod sems mi dge ba'i las spangs pa ni/ dge ba bcu'i las kyi lam gyi rgyu 'thun pa bde ba de dag myong bar 'gyur ro// de nas gzhan yang 'khor ba thams cad kyi sa bon du gyur pa/ thog ma med pa'i dus nas mun pa mun nag tu gyur pa/ yang dag par sbyor ba thams cad kyi bag la nyal du gyur pa log par lta ba spangs pa ji lta bu yin/ yang dag pa'i lta bas 'khor ba las grol ba ji lta bu yin zhe na/ rnal 'byor spyod pa nang gi chos la chos kyi rjes su lta zhing gnas pa des thos pa las byung ba'i shes pa'am/ lha'i mig gis mthong ste/ rnal 'byor spyod pa des chos la chos kyi rjes su mthong ba ni 'di la log par lta ba spangs shing // de'i yang dag pa'i lta bas don med pa thams cad spangs la/ yang dag pa'i sbyor ba'i bag la nyal 'dor bar 'gyur/ de mya ngan las 'das pa nye bar 'gyur zhing 'khor ba dang ring bar 'gyur/ 'di la log par lta ba rnam pa lnga mthong nas dbang po lnga bsgrubs par 'gyur ba ni skyes bu dam pa dam pa'i chos la mngon par dga' ba de thog ma nas 'di ltar sangs rgyas kyi yon tan de dag rnar thos nas de'i tshe 'di ltar 'khor ba'i sdug bsngal rnam pa sna tshogs la dmigs shing 'gro ba lnga rnams la 'jigs pa chen po lnga dmigs te/ lha rnams la bag med pas 'chi ba'i sdug bsngal dang / mi rnams la 'dod pa'i sdug bsngal dang / sems can dmyal ba rnams la gnod pa'i sdug bsngal dang / rnams la bkres pa dang skom pa'i sdug bsngal dang / dud 'gro rnams la gcig la gcig za ba'i sdug bsngal te/ de ltar rnam pa lnga po de dag rnam pa du ma yod cing sdug bsngal gyi yan lag dbye ba dag dpag tu med par dmigs so// de'i tshe 'di ltar thog ma nyid du 'khor ba thams cad las nges par byung bar gyur cing snang bar gyur la dam pa'i chos nges par 'byed pa'i cha lam rab tu 'byung bar sems bskyed de/ de'i sems bskyed pa gcig las dge ba'i chos kyi rgyun nyid skye'o// gang gis de'i sems bskyed pa de dang yang dag par ldan pa la bar snang la spyod pa'i gnod sbyin rab tu mgu zhing kun tu dga' la rab tu dga' ste/ sems rangs par gyur nas yid la rigs kyi bu 'di'i ming ni 'di zhes bya/ rigs ni 'di zhes bya ste/ de thog ma med pa'i dus nas 'dod chags zhe sdang gti mug rnams spong bar 'dod la bdud kyi yul gyi dngos po mi 'dod par zhugs pa/ kun nas nyon mongs pa'i yul dag gis dga' ba'i 'dod chags kyi mod las skyes pa'i sred pa dag la kun tu mi dga' ba yin no snyam mo// gzhan yang log par lta ba dang bral ba'i rigs kyi bu de ni de ltar rtag tu rab tu 'byung ba'i sems kun tu bstan par byed cing goms par byed la mang du byed/ dge ba'i bshes gnyen la bsnyen bkur byed/ dam pa'i chos nyan pa la dga' bar 'gyur/ sangs rgyas kyi chos la phyir zhing sems gsal la phyag 'tshal bar byed/ lus dang ngag gi las kyi mtha' zhi zhing shin tu gsal ba yin te/ de ltar de'i lus dang ngag dang yid zhi bas nyin mo mnyam par gzhag par bar snang la spyod pa'i gnod sbyin gyis rig nas kun tu dga' bar 'gyur te/ rigs kyi bu 'di dge ba'i bshes gnyen la sems rab tu dang zhing khyim gyi gnas gzeb lta bur gyur pa la sems kun tu mi chags/ des bdud kyi yul rnams la thog ma med pa'i dus nas zhugs pa'i 'dod chags zhe sdang gti mug dag gis 'dod pa'i lha dang lhan cig tu 'du shes dag la chags pa med cing // bdud dang lhan cig g.yul 'gyed par 'dod la nyon mongs pa spong bar 'dod pa de bar snang la spyod pa'i gnod sbyin gyis rig nas kun tu dga' bar 'gyur ro// gzhan yang rigs kyi bu de de ltar 'khor ba'i sdug bsngal la dmigs nas ches shin tu rab tu 'byung ba'i sems skyed par byed de/ de srog gcod pa dang / ma byin par len pa dang / 'dod pas log par g.yem pa dang / chang dang / sbyar ba'i chang dang / du smra ba spangs nas sdom pa len par 'gyur ro// de gang gi tshe dge bsnyen gyi sdom pa rdzogs par spyod par 'gyur ba de'i tshe/ bar snang la spyod pa'i gnod sbyin kun tu dga' ste/ rigs kyi bu che ge mo zhig ming ni 'di zhes bya/ rus ni 'di zhes bya ba grong khyer che ge mo zhig dang / grong rdal ga ge mo zhig dang / yul ga ge mo zhig tu skra dang kha spu bregs te chos gos ngur smrig bgos nas yang dag pa'i dad pas khyim nas khyim med par rab tu byung ste/ bdud kyi phyogs ni dmas par byed cing // dam pa'i chos kyi phyogs ni mtho bar byed/ bdud kyi 'ching ba ni rnam par gcod par byed cing nyon mongs pa chen po 'dod chags zhe sdang gti mug las grol bar byed do zhes mngon par sgrogs so// log par lta ba ni kun tu sbyor ba'i bag la nyal thams cad kyi gzhi yin la/ yang dag par lta ba ni mtha' mya ngan las 'das pa'i gzhi yin te/ rnal 'byor spyod pa pas chos de rjes su mthong ngo // de'i tshe 'di ltar thog ma nyid du yang dag pa'i lta ba la mngon par stod par byed de/ mi dgod mi smod skyon du mi 'grang la pha rol dag la ston par byed cing rab tu 'jog par byed do// log par lta ba la smod de/ stod par mi byed la smod par byed do// yang dag par lta bas ni log par lta ba las dang / chos dang / rnam par smin pa yang dag par mngon par ston par byed cing 'jog par mi byed do// 'ching ba rnams kyi rtsa ba ni log par lta ba yin te/ byis pa so so'i skye bo rnams kyi 'ching ba yin zhing 'byung po rnams dang / sems can dmyal ba dang / dud 'gro dang / kyi yul du gnas pa'i mtha' yin no// rigs kyi bus de spangs na dge ba du ma de dag thob par 'gyur ro// gzhan yang rigs kyi bu de 'di ltar khyim gyi gnas ni sdug bsngal ba nyam nga ba 'ching bar gyur pa du ma yin te/ rang dbang med par rig nas khyim nas 'byung zhing rab tu 'byung bar 'dod la bdud dang lhan cig g.yul 'gyed par 'dod pa'i skyes bu dam pa de sa bla dang / bar snang la spyod pa'i lha dag gis rig nas kun tu dga' ste/ rgyal po chen po bzhi rnams la kun tu dga' ba'i yid kyis rigs kyi bu 'di zhes bya ba grong che ge mo zhig dang / grong rdal mang ge mo zhig dang / yul ga ge mo zhig tu skra dang kha spu bregs te/ gos ngur smrig bgos nas yang dag pa'i dad pa nyid kyis khyim nas khyim med par rab tu byung ngo // de khyim nas byung bas bdud kyi phyogs ni dmas par byed cing dam pa'i chos kyi phyogs ni mngon par mtho bar byed do zhes mngon par bsnyad do// de nas rgyal po chen po bzhi po de dag gis sa bla dang / bar snang la spyod pa'i lha dag dang / gnod sbyin de dag las de skad thos nas yid dga' la bar snang la spyod pa'i gnod sbyin dag rab tu dga' bar 'gyur ro// de ltar 'dzam bu'i gling gi mi dam pa'i chos dge ba'i gtam gyis spro ba skyes nas/ rigs kyi bu de ji ltar rigs par 'phags pa dge sbyong gi mkhan po la bsnyen bkur byed do// bsnyen bkur byas nas kyang skra dang kha spu bregs shing gos ngur smrig bgos te so sor thar pa'i sdom pa len to// sdom pa blangs pas sa bla dang / bar snang la spyod pa'i gnod sbyin rnams lhag par kun tu dga' ste/ rgyal po chen po bzhi la 'dzam bu gling na rigs kyi bu che ge mo zhig ces bya ba grong mang ge mo zhig dang / yul ga ge mo zhig tu log par lta ba spangs nas yang dag par lta ba'i las dang / chos yang dag par blangs pa/ bu dang chung ma la sred pa dug lta bu don med cing nyam nga ba thams cad spangs nas/ skra dang kha spu bregs gos ngur smrig bgos shing so sor thar pa blangs te/ bdud dang lhan cig g.yul 'gyed par 'dod pa/ dga' ba'i 'dod chags kyi mod las skyes pa spong bar 'dod pa yin no zhes mngon par bsnyad do// de nas de'i tshe rgyal po chen po bzhi kun tu dga' nas rgyal chen bzhi'i ris kyi lha rnams la 'dzam bu'i gling du rigs che ge mo zhig las grong mang ge mo zhig dang / yul ga ge mo zhig tu rigs kyi bu che ge mo zhig log par lta ba spangs nas/ yang dag par lta bas skra dang kha spu bregs/ gos ngur smrig bgos nas dad pa nyid kyis khyim nas khyim med par rab tu byung ste/ dge slong ga ge mo zhig gi drung du gnas so zhes mngon par sgrogs so// de lha rnams kyis thos nas bdud kyi phyogs dmas par 'gyur zhing // dam pa'i chos kyi phyogs ni 'phel bar 'gyur ro zhes yid dga' bar 'gyur ro// de nas rgyal po chen po bzhi las rgyal chen bzhi'i lha rnams kyis thos nas shin tu yid dga' bar 'gyur ro// gzhan yang rigs kyi bu de 'di ltar kha na ma tho ba rdul tsam la yang 'jigs par lta la bzod cing dul te/ sems yang dag par sdom pa/ 'du 'dzi la mi dga' zhing nye bar khro ba med pa/ rigs nas rigs su nye bar sten cing sdig pa'i grogs po dang 'grogs par mi byed la yul gyi rnam par rtog pa la lta bar mi byed/ bza' ba zhim po mang du mi 'dod cing tshogs ngan pa dang spyod par mi byed/ yul gyi spyod pa la mngon par dga' bar mi byed cing nam du yang mdza' bshes su lta ba'i ngang tshul can du mi byed/ yul la spyod pa'i tshul khrims su mi byed cing dran pa nye bar gzhag pa la rtag tu brtson par 'gyur/ zhi ba'i zas kyis gnas shing bdud kyi 'ching ba gcod pa la rtag tu brtson par 'gyur/ yang dag par lta ba la rtag tu brtson zhing skyes bu dam pa 'jig rten thams cad la phan par 'dod pa yin no// 'dir tshigs su bcad pa/ 'byung po rnams la gang mi 'tshe// rtag tu byams sems bzod ldan pa// 'byung po kun gyi pha lta bur// de la 'jig rten rjes su lta// ma byin len pa spangs pa ni// rtag tu shes ldan dbang po thul// lus kyi las mtha' dge ba dang // srid pa dag las de rgal lo/ ri mor bris pa'i bud med la// mig gis lta bar mi byed de// 'jig rten 'dod pa dam bcom pa// de lta bu ni grol zhes bya// dpa' la bong ba gser du 'dra// mya ngan bral zhing mnyam par gzhag // nyon mongs 'dod chags ma 'dres pa// de ni mtha' yas sgo thob bo// // gang la don dang don min mnyam// de bzhin rnyed dang ma rnyed dang // bde dang sdug bsngal sems mnyam pa// de ni dge slong zhes bya'o// mdza' bshes mi bshes gnyi ga spangs// sems ni mnyam zhing dbang po thul// gang dag yul gyis nyon mi mongs// de yang bram zer shes par bya// yul ni gang zag dug 'dra la// sdang ba dpa' bo nyon mongs bral// rdzogs sangs rgyas kyis bshad pa yi// de yi mya ngan 'das mi ring // skye dang 'jig pa'i de nyid shes// yang dag lta la chags pa med// gangs ri lta bur blo mi g.yo// de ni 'khor ba las grol lo// tsan dan dang ni ral grir mnyam// zas ni zhim dang mi zhim mnyam// zab dar snam bu mnyam pa ni// sred pas gnod par mi 'gyur ro// rnyed dang bkur sti mi dga' zhing // rtswa stan tsam gyis chog shes la// rnyed dang bkur sti me lta bur// gang gis mthong ba de mthong ngo // gang dag yul gyi dbang mi 'gyur// sred pa'i chu bor mi 'jug la// rang gi las 'bras de nyid shes// de ni dge slong sangs rgyas gsungs// gang dag 'das pa'i dus mi 'dod// ma 'ongs pa la blo mi dga'// rnal 'byor pa ni da ltar la// mi dga' de yi blo gros med// gang gi blo gros phyir log pa// chos la rtag tu gnas par 'gyur// dkar po chos la mnyam gzhag pa// de ni 'khor bar mi 'jug go// gang gis sems la rnyog mi byed// rig pa me lta bu yin no// gang la yul ni bran lta bu// de la sdug bsngal med pa yin// gang gis dbang po dbang byed cing // dbang po'i dbang du mi 'gro la// gang dag gzugs sogs mi 'phrogs shing // nyon mongs med pa thub dang 'dra// gang gis bsams pa dge ba dag // bzod ldan mthong na dga' ba dang // sems ni rab tu dga' byed pa// mi de zla 'dra thub pa yin// gang dag dgon par mngon dga' ba// khang mchog la chags pa med// thang gi shing la mngon dga' zhing // zas slong dge slong zhes bya'o// dpa' bo zhi dul blo bzang ba// bde dang sdug bsngal de nyid rig // de ni bla med gnas 'gro zhing // gang du song bar nyon mi mongs// snying brtse ldan zhing blo gros drang // rtag tu bsam gtan pha rol 'gro// phal pa rnams dang mnyam mi 'gro// rnal 'byor de ni bden tshig ldan// log par lta ba'i chos de dag // spangs pas de dag 'thob par 'gyur// gzhan yang log par lta ba spangs pas yang dag par lta ba sngon du 'gro ba'i yid rnam par rtog pa spangs pa'i rim gyis zag pa med pa'i bsam gtan la mngon par dga' ba las bla dang bar snang la spyod pa'i lha dang / gnod sbyin dang / rgyal po chen po bzhi rnams ji ltar dga' bar 'gyur zhe na/ rnal 'byor spyod pa nang gi chos la chos kyi rjes su lta zhing gnas pa des thos pa las byung ba'i shes pa'am/ lha'i mig gis mthong ste/ rgyal po chen po bzhi po de dag gis rgyal po chen po bzhi'i lha de dag dang / lha rnams kyi dbang po brgya byin la sgrogs par byed pa ni lha 'di ltar 'dzam bu'i gling na rigs che ge mo zhig las/ grong ga ge mo zhig dang / grong rdal ga ge mo zhig tu rigs kyi bu ming 'di zhes bya ba skra dang kha spu bregs te/ gos ngur smrig bgos nas dad pas khyim nas khyim med par rab tu byung ste/ de tshul khrims dang / yang dag par sdom pa spyod pa/ spobs pa rigs pa dang grol ba/ dran pa nye bar gzhag pa/ kha na ma tho ba rdul tsam la yang 'jigs par lta ba/ bdud kyi phyogs dmas par byed cing // dam pa'i chos kyi phyogs ni mngon par ma tho bar byed de/ de bdag cag gis lha rnams la gsol ba lags so// de thos nas lha rnams kyi dbang po brgya byin shin tu yid dga' ba dang / brgya byin gyi mdun na 'don de dang sum cu rtsa gsum gyi lha rnams kun tu dga' bar 'gyur ro// dge ba bcu'i las kyi lam le'ur bcad pa'o// // 'phags pa dam pa'i chos dran pa nye bar gzhag pa/ bam po gsum pa/ de nas gzhan yang zag pa rim gyis spangs pa'i dge slong dag dang po mi dge ba'i chos spong zhing // dge ba'i chos ji ltar sgom par byed cig gu snyam nas/ rnal 'byor spyod pa nang gi chos la chos kyi rjes su lta zhing gnas pa des thos pa las byung ba'i shes pa'am/ lha'i mig gis brtags na/ dge slong de thog ma nyid du yul dang dbang po 'di dag phan tshun rgyu rkyen du gyur pa dag gis skye bo kun thog ma med pa'i dus nas 'khor bar zhugs shing yongs su 'khyam pa de dag nyid kyi skye ba'i rgyur gyur pa/ yul gyi rgya mtsho la rnam par rtog par byed de/ nang dang yul de dag gis skye bo 'di dag 'khyam mo snyam mo// de re zhig thog ma nyid du de ltar dben pa la mngon par dga' ba goms par byed de/ dgon pa dang / tshal gyi nang dang / kun dga'i ra ba dang / sog ma'i khrod dang / shing drung dang / dur khrod dben pa rnams su sems spre'u lta bu gdul ba'i phyir goms par byed de/ dben pa la mngon par dga' ba'i sems shin tu dang bar byed do// de grong dag tu dgod dgod/ sgeg sgeg // rtse rtse ba dag la mngon par mi dga' zhing pha rol gyi bud med de la lta bar mi byed la/ 'du 'dzi la mngon par dga' bar mi byed do// tshangs par spyod pa la tshogs gnyis 'dra ste/ 'du 'dzi dang smad 'tshong ngo // de tshogs gnyis spangs nas dang por de'i yid rtse gcig la dga' zhing rab tu dang bar byed de/ de thog ma nyid du ji ltar na sems 'di bsdu ba dang gzung bar nus snyam du yang dag par rnam par rtog par byed do// de thog ma nyid du 'di ltar yid kyi dpyod pa brgyad dag gis dge ba dang / mi dge ba dang / lung du ma bstan pa la yid 'jug par byed do snyam mo// brgyad gang zhe na/ 'di lta ste/ mig gis gzugs mngon nas yid bde ba'i gnas su 'gyur ba ni/ kun nas nyon mongs pa mi dge ba'i rnam par smin par 'gyur ba so sor myong bar byed cing // yang dag par rab tu rtog par byed do// yid mi bde ba'i gnas su 'gyur ba ni/ 'dod chags dang bral ba yin te/ de'i dge ba'i rnam par smin pa yin no// btang snyoms kyi gnas su 'gyur ba ni/ lung du ma bstan pa'i rnam par smin pa yin no// de ltar rna bas sgra thos nas yid bde ba'i gnas su 'gyur ba ni/ kun nas nyon mongs pa mi dge ba'i rnam par smin pa yin no// yid mi bde ba'i gnas su 'gyur ba ni/ rnam par byang ba la dmigs pa dge ba'i rnam par smin pa yin no// btang snyoms kyi gnas su 'gyur ba ni/ lung du ma bstan pa'i rnam par smin pa yin no// de bzhin du snas dri bsnams nas yid bde ba'i gnas su 'gyur ba ni/ kun nas nyon mongs pa mi dge ba'i rnam par smin pa yin no// yid mi bde ba'i gnas su 'gyur ba ni/ rnam par byang ba dge ba'i rnam par smin pa yin no// btang snyoms kyi gnas su 'gyur ba ni/ lung du ma bstan pa'i rnam par smin pa yin no// de bzhin du lces ro myong nas/ yid bde ba'i gnas su 'gyur ba ni/ kun nas nyon mongs pa mi dge ba'i rnam par smin pa yin no// yid mi bde ba'i gnas su 'gyur ba ni/ rnam par byang ba dge ba'i rnam par smin pa yin no// btang snyoms kyi gnas su 'gyur ba ni/ lung du ma bstan pa'i rnam par smin pa yin no// de bzhin du lus kyis reg bya la reg nas yid bde ba'i gnas su 'gyur ba ni/ kun nas nyon mongs pa mi dge ba'i rnam par smin pa yin no// yid mi bde ba'i gnas su 'gyur ba ni/ rnam par byang ba dge ba'i rnam par smin pa yin no// btang snyoms kyi gnas su 'gyur ba ni/ lung du ma bstan pa'i rnam par smin pa yin no// de bzhin du yid kyis chos shes nas/ yid bde ba'i gnas su 'gyur ba ni/ kun nas nyon mongs pa mi dge ba'i rnam par smin pa yin no// yid mi bde ba'i gnas su 'gyur ba ni/ rnam par byang ba dge ba'i rnam par smin pa yin no// btang snyoms kyi gnas su 'gyur ba ni/ lung du ma bstan pa'i rnam par smin pa yin te/ de ltar yid kyi dpyod pa brgyad kyi rnam par smin pa dag gis 'khor ba na 'chi ba dang skye bar 'gyur ro snyam mo// gang gi tshe dge slong de yid kyi dpyod pa brgyad dag mthong ba de'i tshe bar snang la spyod pa'i gnod sbyin kun tu dga' nas sa bla'i gnod sbyin rnams la mngon par bsnyad do// bar snang la spyod pa dang / sa bla'i gnod sbyin yid rab tu dga' bas rgyal po chen po bzhi la mngon par bsnyad do// rgyal po chen po bzhi po de dag gis rgyal chen bzhi'i lha rnams la gang 'dzam bu'i gling du grong che ge mo zhig dang / grong rdal mang ge mo zhig dang / yul ga ge mo zhig tu rigs che ge mo zhig gi rigs kyi bu skra dang kha spu bregs te/ gos ngur smrig bgos nas dad pas khyim nas khyim med par rab tu byung ste/ de yid kyi dpyod pa brgyad dag la rab tu rtog par byed cing mngon sum du byed la dben pa la mngon par dga' ste/ mtha' gcig la spyod pa yin no zhes mngon par bsnyad do// rgyal po chen po bzhi dag las rgyal chen bzhi'i lha dag gis de thos nas bdud kyi phyogs ni dmas par 'gyur la/ dam pa'i chos kyi phyogs ni mngon par mtho bar 'gyur ro snyam nas/ kun tu dga' bar 'gyur ro// rgyal chen bzhi'i lha de dag gis lha'i dbang po brgya byin la/ lha gang 'dzam bu'i gling na rigs che ge mo zhig las zhes bya ba nas/ rigs kyi bu che ge mo zhig skra dang kha spu bregs te/ gos ngur smrig bgos nas dad pas khyim nas khyim med par rab tu byung ste/ de dben pa nas dur khrod kyi bar la dga' ba yid kyi dpyod pa brgyad la rab tu rtog par byed cing mngon sum du byas nas nye bar bsgrubs te gnas so zhes mngon par bsnyad do// rgyal chen bzhi'i lha de dag las lha'i dbang po ko'u shi kas de thos nas yid mchog tu dga' bar 'gyur ba mthong ngo // de nas gzhan yang dge slong de yid kyi dpyod pa brgyad rab tu mthong ba/ 'dod pa las gzhan pa'i sa ji lta bu yid la byed cig gu snyam nas/ rnal 'byor spyod pa nang gi chos la chos kyi rjes su lta zhing gnas pa des thos pa las byung ba'i shes pa'am lha'i mig gis brtags na/ 'phags pa'i byin gyi rlabs bzhi mthong ste/ 'di lta ste/ shes rab kyi byin gyi rlabs dang / bden pa'i byin gyi rlabs dang / gtong ba'i byin gyi rlabs dang / nye bar zhi ba'i byin gyi rlabs so// dge slong gis shes rab kyi byin gyi rlabs ji ltar mthong zhe na/ 'di la dge slong ni dge slong bdag nyid kyi lus ji ltar gnas pa de chos nyid kyis mthong ste/ lus 'di la sa'i khams dang / chu'i khams dang / me'i khams dang / rlung gi khams dang / nam mkha'i khams dang / rnam par shes pa'i khams de dag rab tu shes shing rnam par 'byed la so sor rtog go// de la sa'i khams gang zhe na/ sa'i khams rnam pa gnyis te/ nang na yod pa dang / phyi rol na yod pa'o// de la nang na yod pa gang zhe na/ lus 'di la gang nang dang so so'i nang du bzung ba dang zin pa'o// de la bzung ba ni pags pa dang / sha la sogs pas bsdus pa'o// zin pa ni skra dang / spu dang / sen mo dang / sos bsdus pa'o// sra ba dang mkhrang ba'i rnam pa ni bzung ba dang zin pa ste/ de yang gang zhe na/ 'di lta ste/ skra dang / spu dang / sen mo dang / so dang / rngul dang / rang gi sha dang / rus pa dang / rtsa dang / rgyus pa dang / snying dang / mchin pa dang / glo ba dang / mkhal ma dang / mcher pa dang / mchil ma dang / pho ba dang / long ka dang / rgyu ma dang / gnye ma dang / lto dang / lto ba dang / dang / glad rgyas rnams so// gang gzhan yang lus 'di la nang dang / so so'i nang du sra ba dang / mkhrang ba'i rnam pa bzung ba dang / zin pa 'di ni nang gi sa'i khams zhes bya'o// de la phyi rol gyi sa'i khams gang zhe na/ phyi rol la gang sra ba dang mkhrang ba'i rnam pa ma bzung ba/ ma zin pa 'di ni phyi rol gyi sa'i khams zhes bya'o// de la gang sa'i khams de gcig tu bsdus pa'i khams 'di ni khams tsam ste/ tshor bas gnas su ma byas shing // 'dod rgyal gyis ma byas pa'i sa'i khams rtag par ma yin/ bde bar ma yin/ gtsang bar ma yin par mthong zhing // de bdag tu mi lta ba'i shes rab kyi byin gyis brlabs la lhag par mos pa'i dge slong de ni 'di dag thams cad bdag gi ma yin de dag bdag ma yin/ de dag bdag dang bdag gi ma yin no snyam mo// 'di dag yang dag pa'i shes rab kyis yang dag pa ji lta ba bzhin mthong nas/ sa'i khams la sems 'di 'dod chags dang bral bar 'gyur te/ de ltar dge slong shes rab kyi byin gyis brlabs la lhag par mos par 'gyur ro// de la chu'i khams gang zhe na/ chu'i khams kyang rnam pa gnyis te/ nang na yod pa dang / phyi rol na yod pa'o// de la nang na yod pa ni lus 'di la gang chu dang chu'i rnam pa 'byung ba'i mtshan nyid yin te/ chu'i khams ni lus la gsher ba'i bdag nyid du yod pa rngul dang / mchil ma dang / snabs dang / 'i pri dang / khrag dang / zhag dang / chu ser dang / tshil dang / rkang dang / mkhris pa dang / gcin dang / glad rgyas rnams so// gang gzhan yang lus 'di la nang so so'i nang du chu dang chu'i rnam pa bzung ba dang zin pa gang yod pa 'di ni nang gi chu'i khams zhes bya'o// phyi rol gyi gang zhe na/ gang phyi rol gyi chu dang chu'i rnam par gsher ba dang / gsher ba'i rnam pa ste/ ma bzung ma zin pa 'di ni phyi rol gyi chu'i khams zhes bya'o// de la gang nang gi chu'i khams dang / gang phyi rol gyi chu'i khams de dag gcig tu bsdus pa'i khams 'di ni khams tsam ste/ 'di dag thams cad bdag gi ma yin/ de dag bdag ma yin/ de dag bdag dang bdag gi ma yin pa chu'i khams yang dag par mthong nas chu'i khams la sems 'dod chags dang bral bar 'gyur te/ de ltar dge slong shes rab kyi byin gyis brlabs la 'jug pa yin no// de la me'i khams gang zhe na/ me'i khams kyang rnam pa gnyis te/ nang na yod pa dang / phyi rol na yod pa'o// de la nang gi me'i khams ni lus 'di la gang nang dang / so so'i nang gi me dang / me'i rnam pa bzung ba dang zin pa'o// de dag gang zhe na/ 'di lta ste/ gang gis gdung bar byed pa dang / gang gis yongs su sreg par byed pa dang / gang gis 'bar bar byed pa dang / gang gis zos pa dang / 'thungs pa dang / 'chos pa dang / myangs pa rnams legs par bde bar 'ju bar 'gyur ba dang / gang gzhan yang lus 'di la nang gi dang / so so'i nang gi me dang me'i rnam pa bzung ba dang zin pa 'di ni nang gi me'i khams zhes bya'o// de la phyi rol gyi me'i khams gang zhe na/ phyi rol gyi gang me dang / me'i rnam pa dang / dro ba dang dro ba'i rnam pa ste/ ma bzung ma zin pa 'di ni phyi rol gyi me'i khams zhes bya'o// de la gang nang gi me'i khams dang / gang phyi rol gyi me'i khams de dag gcig tu bsdus pa'i khams 'di ni khams tsam ste/ de dag thams cad bdag gi ma yin/ de dag bdag ma yin/ de dag bdag dang bdag gi ma yin/ 'di ltar de dag yang dag pa'i shes rab kyis yang dag pa ji lta ba bzhin mthong nas me'i khams la sems 'dod chags dang bral bar 'gyur ro// de byed pa pos gnas su ma byas kyang me'i khams rab tu 'jug go// de la rlung gi khams gang zhe na/ rlung gi khams kyang rnam pa gnyis te/ nang na yod pa dang / phyi rol na yod pa'o// de la nang gi gang zhe na/ lus 'di la gang nang dang / so so'i nang gi rlung dang / rlung gi rnam pa yang ba dang / yang zhing g.yo ba bzung ba dang / zin pa ste/ de dag kyang gang zhe na/ steng du 'gro ba'i rlung dang / 'og tu 'gro ba'i rlung dang / ngos su 'gro ba'i rlung dang / ltor 'gro ba'i rlung dang / de bzhin du ral gri dang / khab dang / mtshon cha lta bu'i rlung dang / rlung skran dang / srin bu dang / lhan cig rgyu ba'i rlung brgyad cu dag yod do// rlung brgyad cu dag yan lag dang nying lag dag gi rjes su 'jug go// gang lus 'di la gzhan yang nang dang so so'i nang gi rlung dang / rlung gi rnam pa yang zhing g.yo ba bzung ba dang zin pa 'di ni nang gi rlung gi khams zhes bya'o// de la phyi rol gyi rlung gi khams gang zhe na/ phyi rol gyi gang rlung dang / rlung gi rnam pa yang zhing g.yo ba ma bzung ma zin pa 'di ni phyi rol gyi rlung gi khams zhes bya'o// de la nang gi rlung gi khams dang gang phyi rol gyi de dag thams cad mngon par bsdus pa'i khams 'di ni khams tsam ste/ de dag bdag gi ma yin/ de dag bdag ma yin/ de dag bdag dang bdag gi ma yin la byed pa pos gnas su ma byas shing tshor ba pos gnas su ma byas te/ de ltar 'di dag yang dag pa'i shes rab kyis yang dag pa ji lta ba bzhin mthong nas rlung gi khams de la sems 'dod chags dang bral bar byed de/ 'di ni shes rab kyi byin gyi rlabs mngon sum du byed pa'i dge slong yin no// de la nam mkha'i khams gang zhe na/ nam mkha'i khams kyang rnam pa gnyis te/ nang na yod pa dang / phyi rol na yod pa'o// de la nang gi lus 'di la gang nang dang / so so'i nang gi nam mkha' dang / nam mkha'i rnam pa bzung ba dang zin pa mi gsal zhing gzugs kyi rnam pas khyab par bya ba dang / zos pa dang / 'thungs pa dang / 'chos pa dang / myangs pa rnams nang du 'jug par skabs 'byed pa dang / mid pa'i sbubs dang / mig phugs dang / sna'i bu ga dang / lce'i bu ga dang / zas nang du 'gro ba lces skabs 'byed par byed pa 'di ni nang gi nam mkha'i khams zhes bya'o// de la phyi rol gyi nam mkha'i khams gang zhe na/ gang ma bzung ba ma zin pa mi gsal zhing khyab par byed pa ma yin pa ste/ 'di lta ste/ shing lo'i bar gyi gseb dang / ri phug gi bu ga dang / ri phug gi bu ga'i gseb dang / chu bo'i gseb dang / gang phyi rol gyi bu ga yod pa 'di ni phyi rol gyi nam mkha'i khams zhes bya'o// de la gang nang gi gzugs kyi rnam pa'i nam mkha'i khams dang / gang phyi rol gyi de dag gcig tu bsdus pa'i khams 'di ni khams tsam ste/ de dag thams cad bdag gi ma yin/ de dag bdag ma yin/ de dag bdag dang bdag gi ma yin te/ 'di ltar de dag yang dag pa'i shes rab kyis yang dag pa ji lta ba bzhin mthong nas nam mkha'i khams la sems 'dod chags dang bral zhing de dag mthong nas 'jug par mi 'gyur ro// de dag thams cad bdag gi ma yin/ de dag bdag ma yin/ de dag bdag dang bdag gi ma yin te/ byed pa pos gnas su ma byas shing // tshor ba pos gnas su ma byas pa'i nam mkha'i khams la sems 'dod chags dang bral bar 'gyur ro// de la yid kyi khams gang zhe na/ skye mched bcu gnyis dang / yang dag par ldan pa ni yid kyi khams te/ mig gi rnam par shes pas don mthong ba yid kyi rnam par shes pas rjes su myong ste/ de bzhin du rna ba dang / sna dang / lce dang / lus dang / yid kyi rnam par shes pa dag ni yid kyi rnam par shes pa'i khams rab tu 'byung ba'i rtsa ba yin no// 'dir tshigs su bcad pa/ yid ni sngon du 'gro ba'i chos// yid mgyogs yid ni 'gro ba yin// yid ni shin tu gsal ba yis// smra ba dang ni 'byed par 'gyur// sdig pa'i mtshan nyid bsal ba yis// 'chi dang skye ba rnam shes shing // las 'bras de nyid shes pa ni// 'chi ba med pa'i gnas 'thob bo// gang dag dbang po kun 'dzin pa// 'byung po kun la phan par dga'// dbang po bde zhing zhi la dul// de lta bu ni dge slong yin// ji ltar dbang po drug la gnas// 'dod chags dgra ni zlog par byed// dpa' bo shes rab byed ldan gang // de ni zhi ba'i gnas 'thob bo// dgon par gnas la dga' byed cing // mnyam gzhag sa la gnas pa ni// mkha' sprin rlung gis gtor ba ltar// sdig pa'i chos rnams 'jig par byed// lus ngag las kyi mtha' dge zhing // spyod pa dge la yang dag dga'// de nyid lta zhing bya ba mkhas// bdud kyis bsgrubs pa 'jig par byed// 'dod chags la sogs mi gnod cing // dge ba'i sems la brkam chags med// byams dang snying rje mang ba ni// dge slong nges par 'byung la gnas// gang dag yul gyi 'ching ba'i rgyu// gzugs la sogs pa mi 'dod pa// de ni zhi ba mchog 'gro zhing // gang du song bar nyon mi mongs// de nas gzhan yang ci dge slong 'di dang yid kyi dpyod pa brgyad kyi dang po'i sa las sa gzhan gnyis pa la 'dug pa ni/ khams drug gi de nyid shes pa'i sa la ci da ltar chos rjes su dran pa'i sa la 'jug gam snyam nas/ rnal 'byor spyod pa nang gi chos la chos kyi rjes su lta zhing gnas pa des thos pa las byung ba'i shes pa'am/ lha'i mig gis brtags na/ sa gzhan gsum pa la 'jug go// dge slong de nyid mthong ba de'i sa gzhan gang zhe na/ sems phan tshun du 'gyur ba ni sa gzhan yin te/ de bde ba skyes pa rnam par shes shing sdug bsngal skyes pa rnam par shes/ yid bde ba rnam par shes shing yid mi bde ba rnam par shes/ btang snyoms rnam par shes shing bde ba rnam par shes te/ bde ba myong bar 'gyur ba'i reg pa la brten nas bde ba'i tshor ba skye'o// de bde ba'i tshor ba 'di myong ba na bde ba'i tshor ba myong ngo zhes yang dag pa ji lta ba bzhin du rab tu shes so// de nas de bde ba myong ba'i reg pa gang 'gags na/ de bde ba myong ba'i reg pa la brten nas tshor ba skyes pa myong ba na/ bdag gi bde ba'i tshor ba nub bo zhes tshor ba nub pa so sor mngon par shes so// bdag gi bde ba'i tshor ba nye bar zhi zhing sdug bsngal gyi tshor ba skye ste/ brten nas 'byung ba'i sdug bsngal gyi tshor ba so sor mngon par shes so// bdag gi bde ba'i tshor ba skyes te/ de dag so sor mngon par shes so// ji ltar bde ba myong bar 'gyur ba'i reg pa bshad pa de ltar sdug bsngal myong bar 'gyur ba yang rgya cher yang dag par brjod par bya'o// yid bde ba rnam par shes pa ji lta bu yin zhe na/ yid bde ba'i gzhir 'gyur ba'i reg pa la brten nas yid bde ba skyes pa'o// yid mi bde ba so sor mngon par shes pa ji lta bu yin zhe na/ yid mi bde ba'i gzhir 'gyur ba'i reg pa la brten nas yid mi bde ba skyes pa'o// de nas 'di ltar de'i yid bde ba'i gzhir 'gyur ba'i tshor ba ji lta ba bzhin rjes su rtog ste/ yid bde ba'i gzhir 'gyur ba 'gog pa mthong nas yid bde ba las 'dod chags dang bral bar 'gyur ro// gang bdag gi yid bde ba'i tshor ba sngon skyes pa de zad cing zhi la rnam par bral ba de las de'i 'dod chags dang bral ba skye ste/ yang dag pa ji lta ba bzhin so sor myong bar byed do// de bzhin du yid mi bde ba la yang brjod par bya zhing btang snyoms la yang de bzhin du brjod par bya'o// de'i sa gzhan gsum pa 'di la 'jug pa la sa bla'i gnod sbyin shin tu dga' nas/ bar snang la spyod pa'i gnod sbyin rnams la mngon par bsnyad do// de dag gis kyang rgyal po chen po bzhi la mngon par bsnyad do// de dag gis kyang rgyal chen bzhi'i lha rnams la mngon par bsnyad do// de dag gis kyang lha rnams kyi dbang po brgya byin kau shi ka la/ gang 'dzam bu'i gling na rigs kyi bu de skra dang kha spu bregs te/ dad pas khyim nas khyim med par rab tu byung ba/ yul che ge mo zhig dang / grong khyer mang ge mo zhig tu rigs che ge mo zhig las rigs kyi bu ming che ge mo zhig ces bya ba skra dang kha spu bregs te/ dad pas khyim nas khyim med par rab tu byung zhing // de sa gzhan gsum pa la zhugs te/ bdud dang lhan cig g.yul 'gyed par 'dod pas bdud kyi phyogs ni dmas par byed la/ dam pa'i chos kyi phyogs ni mngon par mtho bar byed do zhes mngon par bsnyad do// lha rnams kyi dbang po brgya byin kau shi kas/ de thos nas mchog tu dga' zhing // glang po che sa srung gi bu la zhon te/ rdzu 'phrul che ba'i lha'i tshogs la sogs pas bskor nas/ 'thab bral gyi lha rnams la 'dzam bu'i gling na rigs kyi bu zhes bya ba nas rgya cher sbyar te/ sa gzhan gsum pa la zhugs pa'i bar dang / bdud dang lhan cig g.yul 'gyed par 'dod pa/ bdud kyi phyogs dma' bar byed cing // dam pa'i chos kyi phyogs mngon par mtho bar byed do zhes bsnyad do// lha'i dbang po brgya byin las de thos nas/ 'thab bral gyi lha rnams shin tu yid dga' bar 'gyur ro// de nas gzhan yang dge slong de sa gzhan gsum pa las sa gzhan bzhi pa la ji ltar 'jug cig gu snyam nas/ rnal 'byor spyod pa nang gi chos la chos kyi rjes su lta zhing gnas pa des thos pa las byung ba'i shes pa'am/ lha'i mig gis brtags na/ des gzhan bzhi pa la 'jug pa ni reg pa'i rkyen gyis bde ba myong bar 'gyur ba bde ba'i rgyu dang / bde ba'i gzhi dang / bde ba'i rkyen gyis bdag gi tshor ba skyes so// de 'gags shing rnam par zhi la nang du nub pa de ma thag tu sdug bsngal gyi reg pa dang / sdug bsngal gyi gzhi dang / sdug bsngal kun 'byung ba dang / sdug bsngal nyid kyis bdag gi sdug bsngal gyi tshor ba skyes so// de bzhin du btang snyoms kyi rkyen dang / reg pa'i rkyen gyis tshor ba so sor mngon par shes so// skad cig skad cig la bdag gi reg pa'i tshor ba'i grogs dang reg pa 'byung ba skye ste/ de bde ba'i tshor ba la mi dga' zhing chags par mi byed la tshor ba de la mngon par mi dga' zhing mang du mi byed de ro myong bar mi byed do// de bzhin du sdug bsngal gyi tshor bas kyang gnod par mi byed cing rnam par 'tshe bar mi byed la rnyog pa can du mi byed do// de btang snyoms la gnas te/ dran pa dang shes bzhin dang ldan pa yin na ni/ tshor ba gsum po 'di dag gis gal te na gtan du sems 'dod chags dang bral bar 'gyur/ yang na btang snyoms khyad par can gzhan du 'gyur te/ yongs su dag pa dang rnam par byang bar 'gyur ro// de 'di snyam du sems te/ kye e ma bdag gis nam mkha' mtha' yas skye mched kyi btang snyoms 'di ltar yongs su dag pa/ 'di ltar rnam par byang ba 'di rdzogs par bya zhing bdag gi sems dang 'thun par bya ste/ bdag gi btang snyoms kyi mthar gtugs pa dang 'brel ba mngon sum du byas la/ de la mchog tu lhag par gnas par bya/ bdag nam mkha' mtha' yas skye mched kyi btang snyoms kyis bsdus pa de rdzogs par byas te gnas so// bdag gis 'di ltar yongs su dag cing 'di ltar rnam par byang ba rnam shes mtha' yas skye mched dang / nam mkha' mtha' yas skye mched dang / ci yang med pa'i skye mched dang / 'du shes med 'du shes med min skye mched kyi btang snyoms 'di rdzogs par byas te/ gnas par bya'o snyam mo// de 'du shes med 'du shes med min skye mched rdzogs par byas te gnas pa de dang bdag gi sems 'thun par byed la btang snyoms de la gnas shing 'dug ste/ de la lhag par chags pa dang / de nye bar len pa bdag gi 'du shes med 'du shes med min skye mched kyi btang snyoms rdzogs par byas te gnas par bya'o snyam mo// 'di lta ste dper na/ gser mgar ram/ gser mgar gyi slob ma mkhas pa de sol mal du gser 'jug par byed do// bcug nas phra skam gyis bzung zhing yam shing gis 'bud kun tu 'bud do// las legs par byas pa'i gser de dge zhing bkra shis la kha dog bzang ba/ las byed pa thams cad bstod pa/ kha dog bzang bar bsngags pa/ yul thams cad du rjes su 'thun par 'jug pa de dri ma dang bral zhing skyon lhag ma yang med la dul zhing bkra shis te/ rin po che'i 'od kyang zil du rlag par byed do// de gser mgar ram/ gser mgar gyi slob ma mkhas pa gzhan zhig gis gser legs par sbyang ba byas par rig nas ci 'dod par byed de/ gal te bgo bar bya ba dag la dril bu'i rgyan byed/ gal te shin tu blta na sdug pa dag byed/ gal te dpung rgyan du byed/ gal te snying gar mdzes pa'i rgyan byed/ gal te glegs bam la mdzes par byed/ gal te mgo rgyan du byed/ gal te sor gdub tu byed/ gal te gser gyi phreng bar byed/ gal te rgyan cod pan du byed de/ gang dang gang du khyer ba de dang der las dang ldan par 'gyur ro// de bzhin du dge slong shin tu tshul khrims dang ldan pa shes rab can ni bdag gis 'di ltar yongs su dag cing 'di ltar rnam par byang ba gal te nam mkha' mtha' yas skye mched kyi btang snyoms de rdzogs par byas la bdag de dang 'thun par de la gnas te/ de dang 'brel ba dang / de la lhag par gnas pa dang / de nye bar len cing de nam mkha' mtha' yas skye mched kyi btang snyoms rdzogs par byas te gnas/ rnam shes mtha' yas skye mched dang / ci yang med pa'i skye mched dang / 'du shes med 'du shes med min skye mched rdzogs par byas te gnas so// de 'di snyam du sems te/ gang bdag gi btang snyoms 'di ni mi rtag pa mi brtan pa ther zug ma yin pa yongs su 'gyur ba'i chos can yin par de gzugs med pa'i skye mched bzhi po de nyid la dmigs nas/ bdag gi btang snyoms mi rtag cing mi rtag par dmigs/ mi brtan zhing mi brtan par dmigs te/ 'dus byas su rig par bya'o snyam mo// nam mkha' mtha' yas skye mched mi rtag cing rnam shes mtha' yas skye mched dmigs su med pa dang / ci yang med pa'i skye mched dmigs su med pa dang / 'du shes med 'du shes med min skye mched kyi btang snyoms 'di ni g.yo ba dang bral ba yin/ 'di ni zhi ba yin/ 'di ni nye bar phan pa yin no snyam mo// de lus kun tu tshor ba skye zhing myong ba na so sor mngon par shes shing skyes pa rnams kyang so sor mngon par shes so// 'gags pa so sor mngon par shes shing 'gag pa yang so sor mngon par shes so// mig gi reg pa las byung ba so sor mngon par shes te/ de bzhin du rna ba'i reg pa las byung ba so sor mngon par shes/ sna'i reg pa las byung ba so sor mngon par shes/ de bzhin du lce dang / lus dang / yid kyi reg pa las byung ba'i tshor ba so sor mngon par shes so// dge slong tshor ba mngon sum du byas pa de tshor ba de dag nyid shin tu rgyas par rtog ste/ de mig gi reg pa las byung ba'i tshor ba skye ba na skyes pa la gnas shing myong bar byed la 'gags shing 'gag pa na bdag gi tshor ba 'gags so zhes so sor mngon par shes so// gzhan yang rna ba'i reg pa las byung ba'i tshor ba so sor mngon par shes te/ gang bdag gi mig gi reg pa las byung ba'i tshor ba de 'gags shing // nub la med par 'gyur te yang mi 'byung ngo // de dag 'gags nas gzhan yang rna ba'i reg pa las byung ba'i tshor ba skyes pa bde ba 'di bde ba la dmigs pas sdug bsngal ma yin/ bde ba dang sdug bsngal la dmigs pas bde ba ma yin zhing sdug bsngal ma yin no snyam mo// de rna ba'i reg pa las byung ba'i tshor ba ji lta ba bzhin rjes su mthong zhing rnam par shes nas/ rna ba dang 'brel ba'i tshor ba dag la kun tu chags pa med la de tshor ba myong ba na 'dod chags dang bral te/ rnam par grol bar 'gyur ro// rna ba'i reg pa las byung ba'i tshor ba de 'gags na sna'i dmigs pa'i tshor ba skye ste/ de snas kun nas bslang ba snas kun nas so sor myong bar byed de/ bdag sna'i reg pa las byung ba'i tshor ba skyes pa bde ba la dmigs pa ni bde ba'o// sdug bsngal la dmigs pa ni sdug bsngal lo// sdug bsngal yang ma yin bde ba yang ma yin pa la dmigs pa ni sdug bsngal yang ma yin bde ba yang ma yin no snyam mo// de sna'i dmigs pa'i tshor ba yang dag pa ji lta ba bzhin so sor myong bar byed de/ nub pa yang so sor myong bar byed do// de 'gags na sna'i dmigs pa'i tshor ba bde ba dang / sdug bsngal dang / sdug bsngal yang ma yin bde ba yang ma yin pa skye ste/ de so sor myong bar byed do// bdag gi sna'i dmigs pa'i tshor ba skye ste/ ji ltar lhag par chags pa skyes pa de ltar bdag gi 'gog pa 'di dag kyang skye ste/ de 'gags nas lce'i dmigs pa'i tshor ba rnam pa gsum skye ba nas yid kyi dmigs pa'i tshor ba rnam pa gsum snga ma bzhin no// de sa gzhan bzhi pa la tshor ba yang dag par rgya che ba la 'jug ste/ de'i brtson 'grus brtsams pa spro ba chen po bdud kyi 'ching ba gcod par 'dod pa la sa bla'i gnod sbyin shin tu dga' nas/ bar snang gi gnod sbyin rnams la mngon par bsnyad do// de dag gis kyang rgyal po chen po bzhi la mngon par bsnyad do// de dag gis kyang rgyal chen bzhi'i lha rnams la mngon par bsnyad do// de dag gis kyang lha rnams kyi dbang po brgya byin la mngon par bsnyad do// brgya byin gyis kyang 'thab bral gyi lha rnams la mngon par bsnyad do// gang 'dzam bu'i gling na rigs kyi bu yul che ge mo zhig dang / grong mang ge mo zhig dang / rigs ga ge mo zhig las rigs kyi bu che ge mo zhes bya ba skra dang kha spu bregs te/ gos ngur smrig bgos nas dad pas khyim nas khyim med par rab tu byung ste/ de 'bad pa dang / brtson pas rim gyis sa gzhan bzhi pa'i tshor ba yang dag par rgya che ba la zhugs pa bdud kyi phyogs ni dma' bar byed cing yang dag pa dam pa'i chos kyi phyogs ni mngon par mtho bar byed pa de bdag gis lha rnams la bsnyad do snyam mo// brgya byin glang po che sa srung gi bu la zhon pa de 'thab bral gyi lha dag gis mthong nas dga' ste/ brgya byin la smras pa/ brgya byin gang 'dzam bu'i gling gi mi chos dang ldan zhing chos kyi rjes su 'jug pa de brgya byin khyod kyi dam pa'i chos dang 'thun par gyur pa nyid yin no// gzhan yang dge slong de bdud kyi 'ching ba spong zhing rab tu spong ba'i tshor ba la ji ltar rtog ce na/ rnal 'byor spyod pa nang gi chos la chos kyi rjes su lta zhing gnas pa des thos pa las byung ba'i shes pa'am/ lha'i mig gis brtags na/ dge slong de yang dag pa'i tshor ba nyid la 'di ltar rnam par rtog par byed de/ de mig gi rnam par shes pa'i dmigs pa mi dge ba skyes pa de langs pa na dge ba la dmigs pa gnyis pas 'gags so// dge ba skyes pa de yang lung du ma bstan pa la dmigs pas 'gags shing lung bstan pa yang 'gags la lung du ma bstan pa skyes so// de bzhin du rna ba'i reg pa las byung ba'i tshor ba dang / sna'i reg pa las byung ba'i tshor ba dang / lce'i reg pa las byung ba'i tshor ba dang / lus dang / yid kyi reg pa las byung ba'i tshor ba so sor myong bar byed do// so sor myong bar byed pa na dge ba'i chos rnams yongs su rdzogs par 'gyur zhing de'i nyon mongs pa bsrabs par 'gyur ro// de de ltar sgom pa na tshor ba phra mo de dag so sor shes so// de chos kyi tshor ba dang lhan cig 'gag pa mthong ste/ ji ltar mar me'i 'od nyi ma'i 'od kyis 'gag pa de bzhin du tshor ba gnyi ga 'gag go// gzhan yang dge ba dang mi dge ba'i tshor ba rgyas pa so sor myong bar byed de/ dper na mar me'i 'od la mar me'i 'od gnyis pas gsal bar byed pa bzhin no// gzhan yang tshor ba rab tu rnam par 'byed par byed de/ tshor ba gang zhig dang / tshor ba gzhan gang zhig gi tshor ba dang lhan cig gtan du mi 'thun par 'gyur ram snyam pa las dge ba'i tshor ba dang / mi dge ba'i tshor ba lhan cig gtan du mi 'thun par mthong ste/ dper na mar me'i 'od dang / skar ma'i 'od lhan cig mi 'thun pa bzhin no// gzhan yang dge slong de rab tu rnam par 'byed par byed de/ tshor ba gang zhig la tshor ba gang zhig gis gtan du sel bar byed ce na/ de zag pa med pa la dmigs pa'i tshor bas zag pa dang bcas pa la dmigs pa'i tshor ba gtan sel ba nyid du mthong ste/ dper na me'i 'od kyis kha ba zhu ba bzhin no// tshor ba gang zhig la tshor ba gang zhig gis gnod zhig gu snyam nas yang 'di rgyas par byed de/ gang gi tshe mi bde ba'i tshor ba la bde ba'i tshor bas zil gyis gnon par mthong ngo // de yang rgyas par byed de/ dper na nyi mas nyin mo'i zla ba'i 'od zil gyis gnon par 'gyur zhing zla ba'i 'od de yang mtshan mo rgyas par 'gyur ba bzhin no// de nas gzhan yang dge slong de tshor ba rab tu rnam par 'byed par byed de/ gang tshor ba mang po dang ldan pa dag tshor ba gcig gi dran pa rtse gcig pa'i tshor ba dang lhan cig mi 'thun pa zil gyis gnon par 'gyur ram snyam na/ de 'jig rten pa byed pa'i tshor ba mang po dag 'jig rten las 'das pa zag pa med pa'i tshor bas zil gyis gnon par mthong ste/ dper na mtshan mo rgyu skar dang / gza' dang / skar ma mang po'i 'od dag zla ba'i 'od gcig gi zil gyis gnon pa bzhin no// gzhan yang dge slong de tshor ba rjes su mthong ba'i tshor ba ches phra ba la rtog par byed de/ mig dang / rna ba dang / sna dang / lce dang / lus kyis kun nas bslang ba zag pa dang bcas pa'i tshor ba mang ba ni gang yin/ dge ba ni ji ltar rtsom zhig gu snyam na de 'jig rten pa'i zag pa dang bcas pa'i tshor ba mang ba yang zag pa med pa'i snang bas thub par 'gyur te/ dper na mtshan mo rgyu skar dang / gza' dang / skar ma rnams kyi 'od zla ba'i snang ba gnas pas thub pa bzhin no// de nas gzhan yang dge slong de tshor ba de la rtog ste/ bdag gi tshor ba gzhan yun ji srid cig tu gnas snyam mo// de skad cig la bdag gi tshor ba gzhan skye zhing 'jig par gnas par mthong ste/ dper na glog bzhin no// gzhan yang dge slong de 'di ltar rab tu rnam par rtog ste/ ci mig gi tshor ba sna'i tshor ba'i rkyen du 'gyur ram snyam mo// de blo gcig bzhin du dbang po tha dad pa'i dmigs pa'i tshor ba dbang po de dag thams cad kyir mthong ste/ dper na ba lang gcig cig rta dang / rnga mo dang / bong bu dang / ma he'i rigs tha dad pa rnams kyi rkyen du mi 'gyur ba de bzhin du thog ma med pa nas brtson pa'i dbang po lngas kun nas bslang ba'i yul gyi bye brag tha dad pa'i dbang po rnams kyi dmigs pa ni gcig tu mi 'gyur te/ dper na/ glang dang / rta dang / rnga mo dang / bong bu dang / ma he dang / phag bzhin no// de ltar tshor ba rjes su mthong ba'i dge slong de dag ni shes pa ches zhib pa skye bar 'gyur te/ de shes pa de la kun tu sten cing sgom ste mang du byed do// de kun tu bsten pa na tshor ba rjes su mthong zhing zad pa dang 'jig pa rjes su mthong nas 'di snyam du sems te/ bdag gi mig dang / rna ba dang / sna dang / lce dang / lus dang / yid kyis kun nas bslang ba'i tshor ba gang nas 'ong zhing gang du song // 'gag pa na gang du sogs par 'gyur snyam mo// dge slong tshor ba zad pa dang / 'jig pa rjes su mthong ba de rab tu sems pa na/ lam gyi rnam pa la 'di snyam du sems te/ mig gi tshor ba gang nas kyang skye ba med cing 'ong ba med la/ 'gag pa na yang gang du yang sogs par mi 'gyur te/ mig gi tshor ba ma byung ba las 'byung zhing // byung nas kyang so sor 'bral bar 'gyur ro// mig gi 'byung khung las tshor ba 'byung ste/ dper na rgya mtsho'i gzhi las chu 'byung ba bzhin no// 'gag pa na yang gang du yang mi sogs te/ dper na chu bo gzhol bar 'gro ba rgya mtshor 'du ba bzhin te/ mig gi tshor ba ma byung ba las 'byung zhing byung nas kyang so sor 'jig par 'gyur ro snyam mo// mig dang / rna ba dang / sna dang / lce dang / lus dang / yid kyi tshor ba dag ni rten cing 'brel bar 'byung ba yin te/ dper na rdza mkhan nam/ rdza mkhan gyi slob ma mkhas pa zhig 'khor lo la yang brten/ 'jim pa la yang brten/ rtsol ba la yang brten/ chu la yang brten nas rgyu 'jim pa la brten pa'i bum pa 'byung bar 'gyur te/ bum pa de 'byung khung gang nas kyang ma 'ongs shing 'jig pa na yang gang du yang sogs par mi 'gyur mod kyi/ rgyu rkyen las bum pa 'byung ba de bzhin du/ mig la yang brten/ gzugs la yang brten/ snang ba la yang brten/ nam mkha' la yang brten/ yid la byed pa la yang brten nas/ mig gi tshor ba bde ba'am/ sdug bsngal ba'am/ sdug bsngal yang ma yin bde ba yang ma yin pa skye'o// dper na bum pa gal te rgyu rkyen bzang po las byung na bum pa de legs par 'gyur zhing // gal te ngan na de'i tshe bum pa ma legs par 'gyur ba de bzhin du gal te dmigs pa'i rgyu dang rkyen bzang na de'i tshe/ mig la sogs pa tshor ba bzang po skye bar 'gyur te/ chos dang ldan pa'i dge ba'i rim gyis mya ngan las 'das par 'gro bar 'gyur ro// gal te rgyu dang rkyen mi bzang na de'i tshe mig la sogs pa'i tshor ba ngan pa skye bar 'gyur te/ 'dod chags zhe sdang gti mug la dmigs pa 'khor ba na sems can dmyal ba dang / dang / dud 'gror 'gro bar 'gyur ro// las dang 'bras bur 'brel ba thams cad la mkhas par sems pa'i dge slong ni tshor ba rjes su tshol ba na tshor ba du ma la gnas par mthong ste/ byed pa pos gnas su ma byas shing rgyu med pa las kyang ma byung la 'dod rgyal gyis kyang ma byas/ ther zug tu gnas pa ma yin/ rtag pa ma yin/ brtan pa ma yin/ ther zug ma yin/ yongs su 'gyur ba'i chos can yin zhing // de'i tshor ba'i phung po de mthong nas yang 'byung ba'i sred pa dga' ba'i 'dod chags kyi mod la skyes pa'i dri ma can yongs su nyams par byed de/ 'khor ba thams cad mi rtag par rjes su mthong ba'i dge slong ni lam kun tu sten par byed cing goms par byed la mang du byed do// de de ltar sgom pa na kun tu sbyor ba dag spong bar byed cing bag la nyal 'dor bar byed de/ kun tu sbyor ba dag gang zhe na/ rjes su chags pa'i kun tu sbyor ba dang / khong khro ba'i kun tu sbyor ba dang / nga rgyal gyi kun tu sbyor ba dang / ma rig pa'i kun tu sbyor ba dang / lta ba'i kun tu sbyor ba dang / mchog tu 'dzin pa'i kun tu sbyor ba dang / the tsom gyi kun tu sbyor ba dang / phrag dog gi kun tu sbyor ba dang / ser sna'i kun tu sbyor ba ste/ kun tu sbyor ba de dag spong bar byed do// bag la nyal gang zhe na/ 'di lta ste/ 'dod pa'i 'dod chags kyi bag la nyal dang / sred pa'i 'dod chags kyi bag la nyal dang / lta ba'i bag la nyal dang / khong khro ba'i bag la nyal dang / ma rig pa'i bag la nyal dang / nga rgyal gyi bag la nyal dang / the tsom gyi bag la nyal te/ 'di dag ni gtso bo ji lta ba bzhin du srid pa gsum du yongs su 'jug par byed pa/ sa gsum du yongs su rgyu bar byed pa/ nyes pa gsum la yongs su 'jug par byed pa/ dus gsum gyi rjes su 'gro ba/ bar ma gsum gyi tshor ba gsum rjes su bsgoms pa/ skye ba gsum du 'pho bar byed pa ste/ 'khor ba'i rgyur gyur pa yin no// de nas gzhan yang ji ltar dge slong de rgyu dang rkyen du bcas pa 'di dag khong du chud par 'gyur/ mig gi rkyen ni gang // rgyu ni gang las skyes/ gzhi gang la lta bar byed cig gu snyam nas/ rnal 'byor spyod pa nang gi chos la chos kyi rjes su lta zhing gnas pa des/ thos pa las byung ba'i shes pa'am/ lha'i mig gis brtags na/ mig gi rgyu ni las las byung zhing // las kyis skye ba mngon par bsgrubs te/ dper na shing ba Ta'i sa bon chung ngu las shing ljon pa skye la shing ljon pa'i rgyu rkyen las yang shing ba Ta'i sa bon phra mo 'byung bar 'gyur ro// de bzhin du mi shes pa las las mngon par 'grub par 'gyur la/ las las kyang skye ba mngon par 'grub par 'gyur te/ skye ba dang / rga ba dang / na ba dang / 'chi ba dang / mya ngan dang / smre sngags 'don pa dang / sdug bsngal ba dang / 'khrug pa rnams yod cing 'byung bar 'gyur te/ de ltar las kyi rgyu sred pa'i zhags pa des bcings pa'i byis pa so so'i skye bo ni 'khor lo lta bu'i rgya mtshor yongs su 'khyam mo// tshor ba de dag thams cad kyi rgyu dang rkyen 'di dag la 'du shes kyi las su bya ba med de/ las med na sred pa 'a byung bar mi 'gyur la/ de med na tshor ba med par 'gyur ro// rgyu rkyen ni dper na snying po la yang brten/ kong bu la yang brten/ mar la yang brten/ me la yang brten nas mar me'i 'od skad cig la mngon par 'grub par 'gyur ro// de bzhin du dge slong de tshor ba'i rgyu dang rkyen mthong ba/ las kyi rgyu tshol zhing las kyi rjes su 'brang ba/ las kyi mthus tshor ba thams cad skye bar 'gyur ro// de la lus ni kong bu lta bu yin/ dbang po dag ni mar lta bu yin/ 'dod chags zhe sdang gti mug ni me lta bu yin te/ shes pa skad cig ma ni mar me'i 'od 'bar ba lta bu yin no// rnal 'byor pa gang gis srid pa gsum du 'gro ba'i tshor ba de nyid tshol zhing mthong ba ni shes pa yin te/ dper na gser mgar gser blangs nas/ las dang las su byas pa'i gser las rgyan gyi rnam pa legs par mngon par 'grub par byed do// de bzhin du rnal 'byor spyod pa gser mgar lta bu de dmigs pa gser lta bu la dmigs te/ gal te dmigs pa bzang na de las bzang po mngon par 'grub par 'gyur zhing // mya ngan las 'das par 'gro'o// gal te dmigs pa ngan na de ngan pa 'grub par 'gyur ro// 'dir tshigs su bcad pa/ rgyu rkyen de nyid shes pa ni// don zhib nges par byas pa yin// thar pa'i rgyun la mngon dga' na// sred pas khyer bar mi 'gyur ro// lus can thams cad las dag gi / rjes 'brang las kyi skye gnas dang // las kyi 'bras bur sbrel nas su// srid pa nyam ngar kun tu 'khyam// gang zhig mi dge mi len cing // rtag tu dge ba'i las dga' ba// zla 'od dri ma med pa ltar// rnal 'byor 'gro ba de 'drar 'gyur// me yis shing skam bsregs pa ltar// sdig pa'i chos rnams rab bsregs pa// sdig las grol zhing nyon mongs rgal// sa gsum dag tu rnam par mdzes// gang zhig yid ni thar 'dod cing // nams kyang 'khor bar mi dga' ba// de ni 'khor bar mi 'ching ste// mkha' la bya ni 'gro ba bzhin// gang zhig tshor 'byung de nyid shes// tshor ba'i 'bras bu rig pa ni// de nyid grol bar shes par bya// de nyid rig pa srid gsum du// bde sdug gis ni de mi gnod// zhim dang nga bas gos pa med// gang dag srid pa 'bar ba ltar// rnal 'byor de ni bsam pa ldan// blo gros rtag tu mi rmongs shing // rtag tu chos kyi pha rol 'gro// dge slong sdom la mngon dga' ba// de lta bu ni dge slong yin// gnyen lta ba la dga' med cing // mkhas pa dag la lta 'dod la// khyim gyi skyon las nges 'byung ba// de lta bu ni dge slong yin// dbang po thams cad rab zhi zhing // yul rnams la ni chags med la// gnya' shing gang tsam lta ba dag // de lta bu ni dge slong yin// khro med khyim la spyod med cing // tshong zong nyo 'tshong mi byed la// srang dang bzhi mdor mi dga' ba// de lta bu ni dge slong yin// glu dang gar la mi lta zhing // nyes rtsom rnams la chags med la// gang dag dur khrod dga' byed pa// de lta bu ni dge slong yin// nyi ma gcig la bsod snyoms mchog // blangs nas sang gir mi sems la// lto 'grangs tsam gyis chog byed pa// de lta bu ni dge slong yin// gang dag gos mchog rnam spong zhing // phyag dar khrod kyis chog 'dzin la// gang dag rigs par zas za ba// de lta bu ni dge slong yin// gang dag las ni mi rtsom zhing // las rnams kun la bsam med la// spro med 'dud pa med pa ni// de lta bu ni dge slong yin// 'dod pa'i khro las rnam grol zhing // gti mug 'dam ni rnam spangs la// sdig pa'i chos kyis ma gos pa// de lta bu ni dge slong yin// kun tu sbyor ba kun las 'das// bag la nyal ba thams cad spangs// bsam pa kun las rnam grol ba// de lta bu ni dge slong yin// 'phags lam yan lag brgyad pa yis// mya ngan 'das pa'i grong khyer gnas// gang dag nyon mongs kun bcom pa// de lta bu ni dge slong yin// dbang po dul zhing blo gros brtan// 'dod pa'i 'dam ni rnam par spangs// rtse gcig yid ni legs gnas pa// de lta bu ni dge slong yin// gang dag sa yi rim shes la// sa yi de nyid ston byed cing // gang dag phan tshun sa shes pa// de lta bu ni dge slong yin// zag bcas zag pa med pa'i chos// rgyu dang rkyen du 'byung ba dag // rnam pa bzhin du kun shes pa// de lta bu ni dge slong yin// tshangs par spyod pa drang zhing zhi// rmugs dang gnyid ni rnam spangs la// nang par ldang zhing mkhas gtsang ba// de lta bu ni dge slong yin// gang zhig zhi gnas lhag mthong la// dga' zhing bsam gtan bzhi la dga'// dgon pa kun dgar dga' ba dag // de lta bu ni dge slong yin// nam mkha' la ni bya gnas pa// de'i grib rtag tu rjes 'gro ltar// gang blo dam pa'i chos la gnas// de lta bu ni dge slong yin// gang zhig nyon mongs nye nyon mongs// bcom zhing zhi lta blo gros gtsang // dbugs dbyung rngub pa'i rnam pa shes// de lta bu ni dge slong yin// gang zhig rig pa'i cho ga shes// rnal 'byor rig cing de nyid ston// lam dang lam min rim shes pa// de lta bu ni dge slong yin// gang zhig dga' la mi chags shing // 'jigs pa dag la 'jigs med la// dpa' bo dga' dang 'jigs mnyam pa// de lta bu ni dge slong yin// rga dang 'chi ba'i de nyid shes// lha dang lha min phyag byas pa// sems kyi rnam pa phan tshun shes// de lta bu ni dge slong yin// gang zhig snam sbyar lhung bzed kyis// chog 'dzin sogs 'jog mi byed la// 'dod pa chung zhing tshangs par spyod// de lta bu ni dge slong yin// dri med stan gcig zas za zhing // zhim pa'i ro la mi chags la// rnyed dang bkur sti spangs pa dag // de lta bu ni dge slong yin// btang snyoms snying rje dag la dga'// 'chab dang skyon ni rnam spangs shing // nyes pa'i rdzas kun nges bsregs pa// de lta bu ni dge slong yin// dge slong de nang gi chos la chos kyi rjes su lta zhing tshor ba de dag ji lta ba bzhin du rjes su rtog ste/ de shes pa shin tu zhib mos mig gi 'dus te reg pa las byung ba'i tshor ba'i dmigs pa rjes su rgyu ba med par mthong ngo // dmigs pa gnyis pas lhan cig 'gag cing 'jig pa mthong ste/ mig gi 'dus te reg pa las byung ba'i tshor ba'i dmigs pa 'das nas bdag sgra la dmigs pa dang bcas pa'i tshor ba sdug pa'am mi sdug pa skye ste/ bdag gi sems de dang lhan cig gyur pa med do snyam nas/ des sems kyi dmigs pa de brtan par byas nas 'dzin par byed do// rna ba'i tshor ba sgra la dmigs pa dang bcas pa de 'gags nas sna'i tshor ba dri la dmigs pa skye ste/ de sna'i tshor ba la yang rtog par byed cing shin tu rtog par byed de/ bdag gi sna'i tshor ba dri dang bcas pa dge ba'am/ mi dge ba'am/ lung du bstan pa'am/ lung du ma bstan pa skye ste/ bdag gi sna'i tshor ba de'i sems gyur pa gal te des sems gyur pa mthong na/ des yang dmigs pa de nyid la goms par byed cing spyod la 'bad cing brtson te las su rung bar byed la/ dge ba'i chos zag pa med pas sems goms par byed do// gal te mi g.yo na lce'i dmigs pa dge ba'am/ mi dge ba'am/ lung du bstan pa'am/ lung du ma bstan pa la dmigs par byed de/ de dmigs pa de mngon sum du byas nas bde ba dang sdug bsngal dang / sdug bsngal yang ma yin pa'i tshor ba la lta bar byed cing ci 'dis bdag gi sems gyur tam snyam mo// gal te ro la dmigs pa'i tshor ba skyes pas sems gyur pa mthong na/ des yang sems dmigs pa'i ka ba la mos pa'i thag pas bcings nas/ ji ltar sems 'di lce'i tshor ba dang bcas shing // sred pa dang bcas pas mi 'phrog par bya snyam nas spyod cing 'bad la nan tan du byed do// // 'phags pa dam pa'i chos dran pa nye bar gzhag pa/ bam po bzhi pa/ de nas gzhan yang dge slong de lus kyi reg bya dang bcas pa'i reg bya'i tshor ba dmigs pa'i ka ba la bcings nas dge ba dang / mi dge ba dang / lung du ma bstan pa la rtog par byed de/ gal te de reg bya'i tshor ba des sems gyur par mthong na yang ji ltar dmigs pa'i ka ba la bcings nas las su rung bar byed cing gyur pa med pa de ltar byed do// yang dge slong de yid la 'ong ba'i yid dang shin tu 'brel ba'i chos kyis tshor ba dge ba dang / mi dge ba dang / lung du bstan pa dang / lung du ma bstan pa la lta bar byed de/ gal te tshor ba de dag gis yid gyur na de dmigs pa'i ka ba de la mos pa'i thag pas bcings nas las su rung bar byed de/ gyur pa med pa de ltar byed do// yul drug lus la yod pa'i tshor ba la lta ba'i dge slong yang dag pa'i tshor ba 'byung ba dang zad pa de nyid mthong ba ni gnas lnga pa la 'jug ste/ de mig gi 'dus te reg pa las byung ba'i tshor ba shes pa'i sgron mas tshor ba myong bar byed pa'i tshor ba 'di dag gang zhig yin zhes rnam par rtog par byed do// de yid kyi rnam par shes pa'i tshor ba 'di ni rten cing 'brel bar 'byung ba yin te/ yid dang shin tu 'brel bar mthong la/ byis pa so so'i skye bo thams cad ni yid kyi rnam par rtog pas 'phrogs shing shin tu rtog pa'i mes bsregs te/ 'di la tshor ba po dang / byed pa po ni gang yang med kyi rgyu rkyen dang 'brel ba'i 'du byed kyi phung po 'di nyid skye/ 'du byed kyi phung po 'di nyid 'gag go snyam mo// de mig gi 'dus te reg pa las byung ba'i tshor ba ji lta ba bzhin rjes su mthong zhing rjes su 'jug pa des sems mi 'phrogs shing rnam par mi g.yo la skyon du 'gyur bar mi byed de dri ma can du mi byed do// yang dge slong de rna ba'i tshor ba la rtog par byed de/ tshor ba rjes su myong zhing rig pa'i tshor ba 'di gang yin snyam mo// de rna ba'i tshor ba 'di yid kyi rnam par shes pa dang shin tu 'brel bar mthong ste/ yid dang shin tu 'brel ba de la gnas par zad kyi 'di la byed pa po dang tshor ba po med cing rna ba'i tshor ba rten cing 'brel bar 'byung ba la byed pa po dang / tshor ba po med de/ 'du byed kyi phung po stong pa 'di rgyu rkyen gyi dbang gis skye zhing 'gag go snyam mo// yang dge slong de sna'i tshor ba la rtog par byed de/ tshor ba 'di myong zhing rig pa gang zhig yin snyam mo// de tshor ba yid kyi rnam par shes pa dang shin tu 'brel bar mthong ste/ de la dmigs pa de la gnas pa de rgyu dang rkyen las byung zhing rjes su myong ba'i mtshan nyid yin gyi 'du byed kyi phung po stong pa 'di byed pa pos gnas su ma byas shing tshor ba pos gnas su ma byas pa rgyun chags par 'jug pa yin no snyam ste/ de sna'i tshor ba rtogs nas byed pa po dang tshor ba po med cing don gyi bar du gcod par gyur pa ni med do snyam mo// yang dge slong de lce'i tshor ba la rnam par rtog ste/ lce'i tshor ba 'di myong zhing rig pa gang yin snyam mo// de lce'i tshor ba 'di yid kyi rnam par shes pa dang shin tu 'brel bar mthong ste/ de la gnas pa de dang 'brel ba de la dmigs pa de'i rgyu las byung zhing // de la brten pa yin gyi/ 'di la byed pa po dang / tshor ba po dang / don gyi bar du gcod par 'gyur ba med de/ 'du byed kyi phung po 'di'i rgyu dang rkyen gyi dbang gis skye'o snyam mo// yang dge slong de lus kyi reg bya'i tshor ba la rtog par byed de/ lus kyi tshor ba myong zhing rig pa 'di gang yin snyam mo// de lus kyi tshor ba 'di yid kyi rnam par shes pa dang shin tu 'brel bar mthong ste/ 'di la byed pa po'am tshor ba po don gyi bar du gcod par 'gyur ba ni med de/ 'du byed kyi phung po stong pa 'di rgyu dang rkyen gyi dbang gis 'jug go snyam mo// yang dge slong de yid kyi tshor ba la rnam par rtog par byed de/ yid kyi tshor ba myong zhing rig pa 'di gang yin snyam mo// de yid dang chos la brten nas yid kyi rnam par shes pa skye bar mthong ste/ gsum 'dus pa'i reg pa reg pa dang lhan cig byung ba'i tshor ba/ dper na rdzas dri zhim pa du ma bsdus pa las spos bzang po 'byung ngo // spos de'i rgyu mi 'byung ba gcig kyang med pa de bzhin du rgyu dang rkyen 'dus pa las tshor ba thams cad 'byung gi/ byed pa pos gnas su ma byas shing tshor ba pos gnas su ma byas pa yin no// dper na lo ma la yang brten/ ze ba la yang brten/ sdong bu la yang brten/ ze 'bru la yang brten nas pad ma zhes bya ba'i me tog 'byung ste/ pad ma de'i rgyu gcig kyang med do// de bzhin du dmigs pa la yang brten/ nam mkha' la yang brten/ yid la byed pa la yang brten/ snang ba la yang brten nas mig gi 'dus te reg pa las byung ba'i tshor ba 'byung ste/ mig las skyes pa/ mig la brten pa'i tshor ba de rigs gcig pa ma yin/ rdzas gcig pa ma yin/ 'byung ba gcig pa ma yin zhing ther zug tu gnas pa ma yin la sprul pa lta bu yin no snyam mo// de ji lta ji ltar de nyid tshol ba'i dge slong de ni de lta de ltar de'i chos dkar po 'byung bar 'gyur te/ dper na bu ram shing snod kyi nang du bcug nas mes bskol ba des de dang po zhu zhing dri mar 'gyur ba ni bu ram dri ma can zhes bya'o// lan gnyis su bskol ba dang / dkar bar 'gyur zhing bu ram du shes so// lan gsum pa la shin tu dkar bar 'gyur te/ de ji lta ji ltar bu ram shing bskol ba de lta de ltar shin tu dri ma dang bral bar 'gyur ba de bzhin du dge slong dmigs pa'i snod du ye shes me lta bus sems kyi rgyun bu ram shing lta bu yongs su skol bar byed do// de'i dbu ba lta bu bsam gtan dang po thob par 'gyur zhing de'i dkar ba lta bu bsam gtan gnyis pa thob par 'gyur te/ de bzhin du ji lta ji ltar dge slong gi sems kyi rgyun ye shes kyi mes skol bar byed pa de lta de ltar zag pa med pa'i chos shin tu dkar zhing shin tu dri ma med la shin tu skyon med par 'gyur te/ las phyir phyogs pa dri ma dang bral zhing dkar la dag pa skye bar 'gyur ro// gzhan yang dge slong de tshor ba de dag la shin tu rnam pa phra ba gzhan gyis rtog par byed de/ sems can che ge mo zhig gi tshor ba mig gi 'dus te reg pa las byung ba phra ba'am rags pa dri ma can gti mug dang ldan pa skyes pa de/ tshor ba rags pa che ge mo zhig gis bsal cing spangs te/ lhag ma dang bcas par byas so// rna ba'i tshor ba dang / sna'i tshor ba dang / lce'i tshor ba dang / lus kyi tshor ba yang de bzhin no// dge slong de de ltar brtson zhing spro la bdud kyi sde 'joms pa na/ sa bla'i gnod sbyin dang / bar snang la spyod pa'i gnod sbyin de dag gis kyang rgyal po chen po bzhi la mngon par bsnyad do// sa bla'i gnod sbyin dang / bar snang la spyod pa'i gnod sbyin de dag dang / rgyal po chen po bzhi po de dag gis kyang rgyal chen bzhi'i lha rnams la mngon par bsnyad do// sa bla'i gnod sbyin de dag dang / bar snang la spyod pa'i gnod sbyin de dag dang / rgyal po chen po bzhi po de dag dang / rgyal chen bzhi'i lha de dag gis kyang lha'i dbang po brgya byin la mngon par bsnyad do// lha'i dbang po brgya byin yang glang po che sa srung gi bu la zhon nas yid dga' bas 'thab bral gyi lha rnams la mngon par bsnyad de/ snga ma bzhin no// 'thab bral gyi lha de dag kyang brgya byin la dga' nas rin po che sna tshogs thogs shing lus lha'i phreng ba dang / spos rnam pa sna tshogs kyis brgyan pa/ sgra dang / reg bya dang / gzugs dang / dri yid du 'ong zhing bde ba dpe med pa/ rab tu dga' ba'i shugs kyis dga' ldan gyi lha'i ris na rin po che sna bdun las byas pa'i khang pa dang / gzhal med khang dang / grong khyer rnam pa sna tshogs kyis brgyan cing dpag tshad stong phrag bzhi bcu yod pa/ yid kyis brtags pa zhes bya ba der byang chub sems dpa'i khang dpag tshad khri yod pa/ zag pa med par 'gro ba zhes bya ba de na bcom ldan 'das byams pa byang chub sems dpa' lnga brgya dang thabs cig tu bzhugs pa de la 'thab bral gyi lha dag yid rab tu dga' nas gos phyogs gcig tu bgos te/ pus mo sa la btsugs mgo btud thal mo sbyar nas gsol pa/ lha 'di ltar 'dzam bu'i gling na las kyi sa la gnas pa/ grong che ge mo zhig dang / grong rdal mang ge mo zhig dang / yul ga ge mo zhig tu rigs che ge mo zhig las rigs kyi bu che ge mo zhig skra dang / kha spu bregs te/ gos ngur smrig bgos nas dad pas khyim nas khyim med par rab tu byung ste/ de spyod pa la nan tan bgyid cing bla ma la bsnyen bkur bgyid pa/ zag pa med pa'i chos kyi de nyid tshol zhing tshor ba'i de nyid mthong ba zhes bgyi ba sa gzhan bzhi pa la zhugs nas bdud kyi phyogs 'joms par bgyid cing dam pa'i chos kyi zam pa brtan par bgyid/ chos dkar po rab tu ston par bgyid cing // bdud kyi phyogs smod par bgyid la/ lha'i phyogs 'phel bar bgyid pa de bdag cag gis lha rnams la mngon par gsol lo// 'thab bral gyi lha rnams la byams pas lha'i phyogs 'phel bar gyur pa de thos nas/ kye lha dag 'di ltar gang bdud kyi phyogs dma' bar byed cing // dam pa'i chos kyi phyogs mngon par mtho bar byed la/ nyon mongs pa rnams las rab tu grol bar byed cing bdud kyi sde rnam par 'joms par byed pa la bdag rab tu dga'o zhes gtam du byed do// gzhan yang dge slong des tshor ba'i tshogs drug mdor bsdus pa ji lta ba bzhin mthong nas tshor ba'i phung po'i sa'i chos sa gzhan lnga pa la ji ltar 'jug ce na/ rnal 'byor spyod pa nang gi chos la chos kyi rjes su lta zhing gnas pas brtags na/ yang dge slong de tshor ba'i de nyid mthong zhing tshor ba'i tshogs drug gi las kyi mthar byas la/ 'du shes kyi phung po yang dag par rab tu rnam par 'byed cing mtshan mar byed do// sa gzhan 'du shes dang bcas pa gang yin snyam na/ bdag chos dkar po dben pa la spyod cing phan pa dang mi phan pa las dben par spyod pa'i 'du shes kyis 'du shes su byed cing // de yang dag par sems par byed la/ de chos dkar po mtshan mar byed pa ni 'di ltar thog ma nyid du chos rnams rab tu rnam par 'byed de/ dmigs pa bstan du yod cing thogs pa dang bcas pa dang / bstan du med cing thogs pa'i 'du shes ji ltar skye bar 'gyur ba gang yin zhig gu snyam nas/ de shin tu dben pas 'du shes de la rtog par byed cing de 'du shes des gzugs rnam pa bcu gcig la mtshan mar dmigs te/ 'di lta ste/ ring ba dang / thung ba dang / gru bzhi dang / zlum po dang / zur gsum dang / sngon po dang / ser po dang / dmar po dang / dkar po dang / btsod ka'o// de la 'du shes kyi mtshan mas ring por byed pa ni/ kye ma byis pa blo zhan pa rnams kyis thog ma dang tha ma med pa'i skye ba dang / 'chi ba dang / las dang / 'bras bu dang / 'chi 'pho dang / 'byung ba dang / sdug pa dang / bral ba dang / grang ba dang / tsha ba dang / bkres pa dang / skom pa dang / dub pa dang / na ba dang / gzhan gyis bsgo ba dang / brnyas pa dang / bran gyi ngo bo dang / gcig la gcig za ba dang / sogs par byed cing don med par gyur pa dpag tu med pa 'di kun ni bzod par dka' ba yin te/ lus dang / ngag dang / yid kyis kun nas bslangs pa'i nyes par byas pa'i las kyi bye brag bye ba khrag khrig brgya stong phrag dpag tu med pa dag gis byis pa so so'i skye bo dag yang dang yang du khyab par byas shing rnam par gtses pa'i 'khor ba 'di ni ring ngo snyam mo// de la mir gyur pa rnams la 'dod pas nyon mongs shing gcig la gcig 'drid pa dang / gzhal blugs dang / shags dang / tshong pa dang / rgyal po'i pho brang du sten pa dang / mtsho dang / ngam grog dang / yul gzhan du 'gro ba dang / 'thab mo dang / zhing rmed pa dang / phyugs skyong ba dang / kla klor skye ba dang / log par lta ba dang / dbang po ma tshang ba dang / dam pa'i chos dang bral ba dang / sangs rgyas 'byung ba dang bral ba dang / rkyen ma tshang ba dang / mi khom pa dang / chang 'thung ba dang / ma byin par len pa dang / du smra ba dang / 'dod pas log par g.yem pa dang / brnab sems dang / gnod sems dang / phra ma dang / tshig rtsub po dang / tshig kyal pa la yid rnam par zhen pa'i 'khor ba 'di ni ring ngo snyam du 'du shes kyi mtshan ma la dmigs par byed do// lha rnams kyi 'khor ba yang ring bar 'du shes kyi mtshan ma la dmigs par byed de/ yul sdug pa/ sgra dang / ro dang / gzugs dang / dri la rab tu chags shing // 'dod chags dang / zhe sdang dang / gti mug dang / bag med pa dang / bud med kyi nyon mongs pa dang / dga' ba'i tshal dang / yongs su 'du dang / rnam par mdzes pa dang / shing rta sna tshogs dang / tshal dang / nags tshal dang / lteng ka dang / dal gyis 'bab pa dang / kun tu rtse ba dang / me tog dang / spos dang / bdud rtsi'i ro dang rnam pa sna tshogs su rtse ba dang / kha zas dang / gnas khang la rab tu chags pa dang / tsan dan dang / lha'i me tog phreng dang / phye ma dang / byug pa dang / me tog man dA ra ba dang / lha'i rol mo dang / lha'i glu dbyangs la sems rab tu chags shing // dam pa'i chos la kha phyir phyogs pa'i lha rnams kyi 'khor ba ni ring ngo snyam mo// rnams kyi 'khor ba yang ring bar 'du shes kyi mtshan ma la dmigs par byed de/ nyes par byas pa'i las kyis 'gro ba bkres pa dang / skom pa dang / dub pa dang / nyam chung ba dang / me'i char rab tu 'bab pa dang / mid pa khab tsam la lto ri tsam pa dang / lto rgal ba la zhar ba dang / phrag dog dang / ser sna skyes shing gcig la gcig mtshon gyis 'debs pa dang / mun nag tu 'jug cing g.yang sar rab tu ltung ba dang / chu bo dang / lteng ka dang / 'bab chu'i dngo dang / mtshor rgyug pa dang / gshin rje'i mis ral gri dang / dbyig pa dang / gzhor dang / mdung gis btab cing sdug bsngal ba/ skyugs pa dang / ngar snabs kyi kha zas lo 'bum phrag du mar za ba/ sdug bsngal rnam pa sna tshogs kyis mchi ma rab tu 'byung zhing bzod par dka' ba/ yul ngan byung zhing gdong dang lus skras khebs pa/ lus la srin bu 'bum zhugs pa/ lus nad thams cad 'byung ba'i gzhir gyur cing thebs pa/ 'khor bar yun ring du zhugs pa/ lcags kyi bya rog mchu 'bar ba dag gis mig phyung ba/ lus shing bsregs pa 'dra zhing pha rol gyis gnon pa/ gcig la gcig za ba/ dgon pa dpag tshad bye ba brgya phrag sum cu rtsa drug tu zhugs pa/ mgon med cing zas dang / skom gyi mes lus bsregs pa/ mun nag tu zhugs pa'i dag ni dam pa'i chos mnyan pa la kha phyir phyogs pa yin te/ log par lta bas bslus pa rnams kyi 'khor ba ni ring ngo snyam du 'du shes kyi mtshan ma la dmigs par byed do// gcig la gcig za zhing khong du chud par bya ba dang / khong du chud par bya ba ma yin pa shes pa la kha phyir phyogs pa rnams ni chu dang chu la spyod pa rnams rtag tu skom pas gdungs shing snying yongs su bskams pa dang / gzung bas 'jigs pa chu srin byis pa gsod dang / chags brkam dang / sram dang / rus sbal dang / nya dang / nya mid dang / nya mid mid dang / chu srin kum b+hi ra dang / chu srin na kra dang / chu srin ma ka ra dang / chu srin nya phyis dang / chu srin dung la sogs pa chen po dang / chung ngu rtag tu gcig la gcig za ba dang / de las gzhan pa rgyas bshor zhing bzung bas 'jigs pa rnams dang / de bzhin du skam sa la rgyu ba dang / ma he dang / phag rgod dang / glang po dang / khyu mchog dang / rta dang / bong bu dang / ba lang dang / ru ru dang / dred mo dang / bse la sogs pa sdug bsngal sna tshogs kyis 'ching zhing mtshon gyis gsod pa dang / nad dang / rga ba dang / 'chi bas gcig la gcig gnod pa brgya phrag stong gis nyen pa rnams dang / de bzhin du nam mkha' la rgyu ba bya rog dang / 'ug pa dang / ngang pa dang / rma bya dang / khyim bya dang / bya kom Sh+Ti ka dang / phug ron dang / bya daM t+yu ha dang / bya tsa sha dang / bya 'dab brgya dang / bya tsha ya ba lin dang / bya shang shang te'u dang / bya san ta pa la sogs pa gzhan yang bya'i rigs dag gsod pa dang / 'ching ba dang / bkres pa dang / skom pa dang / gcig la gcig za ba dang / grang ba dang / tsha bas gnod pa rnams dang / gnas gsum la gnas pa skam sa dang / chu dang bar snang la rgyu ba'i dud 'gror gyur pa rnams la mi bzod cing so so'i 'jigs pa rnams kyi 'khor ba ni ring bar 'du shes kyi mtshan ma la dmigs par byed do// de bzhin du yang sos dang / thig nag dang / bsdus gzhom dang / ngu 'bod dang / ngu 'bod chen po dang / tsha ba dang / rab tu tsha ba dang / mnar med pa rnams kyi mi bzod pa/ bsam pa shin tu ngan pa rnams kyi so so'i 'jigs pa brgya stong du ma yod pa/ me dang / mtshon dang / g.yang sa dang / brkyal pa'i chu bo dmar po'i nang du lus rab tu 'jug pa/ lo ma'i ral gri'i nang du 'jug cing 'dab mas so sor nyams su myong ba/ ba tshwa'i chu'i nang du 'jug cing sa rab tu 'bar ba la 'gro ba/ sreg par byed pa'i pad ma mi bzad pa/ gnod par byed pa/ bzod par dka' ba rnam pa du ma mtshungs pa med pa'i sems can dmyal ba rnams kyi 'khor ba ni ring bar 'du shes kyi mtshan ma la dmigs par byed do// dge slong de 'du shes kyi phung po rab tu rnam par dpyod pa la bstan du yod cing // thogs pa dang bcas pa yun ring po'i gzugs 'phags pa'i bden pa bzhi la las dang 'bras bu'i rgyu'i gzhi dmigs pa sems can rnam pa sna tshogs dpag tshad brgya phrag stong gi 'gro bar song ba rnams la lta bar byed cing // mtshan mar byed la/ rnam par 'byed par byed/ gzhi la dmigs pa'i 'du shes rab tu gsal bas mthong ste/ 'khor ba la yid 'byung bar byed do// gzhan yang ji ltar na dge slong de thung ngu rnam par 'byed cing mngon sum du byed ce na/ rnal 'byor spyod pa nang gi chos la chos kyi rjes su lta zhing gnas pa des thos pa las byung ba'i shes pa'am lha'i mig gis brtags na/ dge slong de bdud kyi sde rnam par 'jig par byed de/ ji ltar thung ba rnam par 'byed ce na/ 'khor ba thung ba'i brtul zhugs dang / sdom pa dang / sbyin pa dang / tshul khrims dang / chog shes pa dang / bla ma la gus pa dang / yid drang ba dang / yang dag pa'i lta ba dang / pha ma la gus pa dang / sangs rgyas la chos nyan cing lta la bsnyen bkur byed pa dang / g.yo byed pa dang / gzhal blugs dang / 'drid pa dang / dge ba'i bshes gnyen gyi spyod pa ma yin pa spong ba dang / phyug pa dang / yid drang ba dang / snying brtse ba dang / lus dang / ngag dang / yid las su rung ba dang ldan zhing mi'i snying dang ldan pa rnams kyi 'khor ba ni thung bar 'du shes kyi mtshan ma la dmigs par byed do// de bzhin du gang dag bag med pa la zhugs pa rnams kyi dga' ba'i tshal dang / rnam par mdzes pa dang / shing rta sna tshogs dang / yongs 'du dang / nags tshal dang / lteng ka dang / pad ma sna tshogs dang / rgyan dang / do shal dang / bro gar dang / khron pa dang / shin tu mdzes pa'i dpag bsam gyi shing dang / 'bab chu dang / chu mig tshag tshig dang / tshal dang / bdud rtsi dang / zas dang / gnas kyi khyad par dag spangs nas/ gang dag tshul khrims kyi rnam pa'i zas bsam gtan dang / klog pa la gnas shing legs par lta la kha ton du 'don pa dang / sbyin pa dang / dul ba dang yang dag par sdom pa dang / tshangs par spyod pa dang / dbang po dul ba dang / smra ba'i tshig nyung ba dang / chos 'dod pa dang / zhi ba'i zas la gnas pa'i lha gang yin pa de dag gi 'khor ba ni thung ngo // ji skad bshad pa bzhin du sdug bsngal gyi rnam pa bkres pa dang / skom pa dang / kha skams pa dang / tshal shing bsregs pa bzhin du dman zhing zhum la skra dang / gdong shing bsregs pa lta bu'i lus can gang yin pa de dag sdug bsngal du mi bgrang bar gang dag skad cig tsam zhig kyang sangs rgyas dang / chos dang / dge 'dun la dbang po rab tu dang bas dad pa chung ngu zhig byas pa de dag gi 'khor ba ni thung bar 'du shes kyi mtshan ma la dmigs par byed do// gcig la gcig za zhing rdeg pa dang / grang ba dang / tsha ba dang / yul ngan dang / 'jigs pas 'jigs pa de dag gal te nus na skad cig tsam du rnam par gnod pa mi bgrang bar skad cig tsam zhig kyang sangs rgyas dang / chos dang / dge 'dun la sems dang bar byas pa'i dud 'gro de dag gi 'khor ba ni thung bar 'du shes kyi mtshan ma la dmigs par byed do// yang sos dang / thig nag dang / bsdus gzhom dang / ngu 'bod dang / ngu 'bod chen po dang / tsha ba dang / rab tu tsha ba dang / mnar med pa la sogs pa'i sems can dmyal ba rnams su skyes pa gang dag sdug bsngal shin tu gnod pa rnam pa sna tshogs de dag sdug bsngal du mi bgrang bar/ gang dag skad cig tsam du tshul khrims la sems dad par byed pa'i sems can dmyal ba de dag gi 'khor ba ni thung bar 'du shes kyi mtshan ma la dmigs par byed de/ de de ltar 'khor ba thung bar sems so// 'khor ba gru bzhi po ji lta bu zhig snyam na/ de byang gi sgra mi snyan gyi mi rnams ni bdag gi ba med cing bdag tu nga rgyal med la nges par gong du 'gro ba de rnams kyi 'khor ba ni gru bzhi po yin par 'du shes kyi mtshan ma la dmigs par byed do// sems can dmyal ba dang / dang / dud 'gro mi shes pas yongs su 'gyur zhing // sems bzang po ma yin pa'i rjes su 'jug pa'i 'khor ba ni zlum po yin par 'du shes kyi mtshan ma la dmigs so// dge ba dang / mi dge ba dang / lung du ma bstan pa'i las 'dren ma dag ni sems can dmyal ba dang / lha dang / 'dren ma mi rnams kyi nang du skye bar 'gyur te/ de la mi dge ba'i las kyis ni sems can dmyal ba rnams su'o// dge ba'i las kyis ni lha rnams su'o// 'dren mas ni mi rnams su skye ste/ las gsum nye bar 'gro'o// gang dag gnas gsum gyi skye bar skyes pa de rnams kyi 'khor ba ni zur gsum po yin par 'du shes kyi mtshan ma la dmigs par byed do// rgyal chen bzhi pa dang / 'thab bral gyi lha dang / gzhan 'phrul dbang byed kyi las lta bur skyes pa'i lha dag las shi nas lha rnams kyi nang du skye bar 'gyur/ gang dag mi las shi nas mi rnams kyi nang du skye bar 'gyur ba mi khom pa med pa'i sa de dag gi 'khor ba ni zlum po yin par 'du shes kyi mtshan ma la dmigs par byed do// las dmar pos yongs su bzung ba dag ni dud 'gro yin te/ de dag kyang gcig la gcig za zhing dmar po la dga' ba'i 'du shes kyi mtshan ma la dmigs par byed do// las kha dog dkar pos yongs su bzung ba ni lha dang mi yin te/ gtsang zhing dge ba'i las kyi lam rin po che las byung ba'i rim gyis lha dang mir skye ba 'dzin te/ lha 'chi ba na de la lha dag bde 'gro mi'i 'jig rten du bzhud cig ces smra'o// de bzhin du mi 'chi ba na gnyen dang / mdza' bshes dang / chung ma dag mig mchi mas gang zhing ngo ma zung gnag pa dag bdag cag thong la bde 'gro mi'i 'jig rten dgyes par bzhud cig ces smra'o// de 'di snyam du sems te/ mi de nyid thob kyang gang dge ba dang / sbyin pa dang / tshul khrims dang / shes rab la brtson 'grus med pa de ni sems can dmyal ba dang / dang / dud 'gro'i dgon par gtses shing yongs su 'khyam ste/ so so'i skye bo ni las kyi lam gyis bslus shing chud gzan pa yin no snyam mo// dge slong de tshor ba'i de nyid mthong ba/ 'du shes kyi phung po la tshul bzhin yid la byed pa la dmigs pa'i de nyid mthong ba ni 'di ltar de nyid tshol bar byed de/ mig dang / gzugs la brten nas mig gi rnam par shes pa skye'o// gsum 'dus pa las reg pa brjod pa'i 'du shes rnam par 'byed de/ gzugs mthong na bzang ba dang / mi bzang ba dang / nye ba dang / bskal pa dang / ring ba dang / thung ba dang / gru bzhi dang / zlum po dang / dkar po dang / zur gsum dang / gzugs kyi dbyibs 'du shes kyis yang dag par rnam par 'byed cing mtshan mar byed la gzhi la lta bar byed do// phung po dang / khams dang / skye mched kyi gzhi 'du shes su byed cing rnam par 'byed/ dge ba dang / mi dge ba'i las kyi rnam par smin pa shin tu 'byed cing mngon sum du byed do// rgyu dang ldan pa la dmigs shing // rgyu ma yin pa dang ldan pa shes nas rnam par spong bar byed/ phan pa dang / mi phan pa'i mtshan nyid mi 'dra ba 'das pa la 'du shes su byed de/ ji ltar 'dis bdag gi byas pa nyes pa byas pa'i 'du shes kyis 'du shes par byed de/ snga ma bzhin no// gal te 'du shes med na dran pa yang med de/ dran pa de dang 'du shes su 'brel ba ni de'i dmigs pa yin zhing de'i rkyen yin te/ dper na 'od de'i rkyen de'i gzhi de'i rgyu mar me yin pa de bzhin du dran pa ni 'du shes kyi rgyu 'du shes rab tu byung ba 'du shes kyi bdag po yin no snyam mo// dge slong de sa gzhan lnga pa 'du shes su reg pa zhes bya ba la 'jug ste/ de yang dag pa'i tshor ba bde ba la 'du shes su byed kyang de la dga' ba med la sems can dmyal ba rnams kyi las byas pa sdug bsngal de yang 'jigs pa med par de mtshungs par rtog ste/ gser bzang po bzhin no// dge slong 'du shes can de 'du shes kyi rnam pa gzhan gyis rtog par byed de/ de 'du shes las rnam par grol zhing rtog par byed pa gzhan ma yin pa bdag gi 'du shes kyi rkyen ni gang yin/ rgyu ni gang yin gzhi ni gang yin snyam mo// de 'du shes 'di ni rten cing 'brel bar 'byung ba yin te/ rkyen tshogs pa des 'di skye zhing de 'gog pa las 'gag par 'gyur te/ dper na zla ba la yang brten/ chu shel la yang brten nas/ nor bu chu shel las chu dang ba 'byung ba de bzhin du rgyu dang rkyen la brten nas 'du shes 'byung bar 'gyur te/ 'du shes 'di ni rgyu med pa las 'byung ba ma yin zhing // byed pa po dang tshor ba pos ma byas/ 'dod rgyal bas ma byung bar 'di skye'o snyam mo// dge slong de 'du shes kyi phung po'i de nyid tshol ba yin te/ de 'du shes kyi de nyid mthong zhing de skye ba dang / 'jig pa'i de nyid shes pa rim pa shin tu phra mos tshol ba yin no// chu bo'i rgyun 'bab pa ltar 'du shes la zhugs pa/ rgyu dang rkyen gyi dbang gis dge ba 'byung ba/ rgyu dang rkyen gyi dbang gis mi dge bar 'gyur bar skyes so// de yang sems spre'u lta bu nyams pas lung du ma bstan pa 'gyur ba lung du ma bstan pa skyes so// de bde ba'i 'du shes la bde bar mi lta ste/ zag pa med pa'i bde ba la bde bar 'du shes shing bde ba la yang bde ba ma yin par 'du shes te/ bde ba de dag ni chung ngur 'du shes so// ji ltar na bde ba'i phung po dang / khams dang / skye mched kyi phung po skye ba dang / 'gog par lta zhing tshor ba dag la yang mngon par chags pa med ce na/ tshor ba nub pa des 'du shes mngon par dga' ba med cing 'du shes nub pa des 'du byed rnams 'byung bar 'dod pa med de/ gnas pa med cing 'jig pa med la gzhan du 'gyur ba med pa'i rnam par shes pa 'byung ba la mngon par 'dod pa med do// gnas pa med cing 'jig pa med la/ gzhan la 'gyur ba med pa'i ngo bo 'di ni dge slong phung po'i de nyid shes pa yin te/ bdud kyi yul la mi gnas shing // 'dod chags zhe sdang gti mug rnams kyis gnod pa med pa yin/ de rtag pa dang / bde ba dang / gtsang ba dang / bdag tu lta ba ma yin/ 'khor ba na sgra dang / reg pa dang / gzugs dang / dri sdug pa dra ba'i zhags pa lta bu dag gis 'ching bar mi 'gyur zhing dran pa nyams par mi 'gyur te/ de dran pa nye bar gnas pa rnam par shes shing zag pa zad par bya ba nus la/ mya ngan las 'das pa la mngon du phyogs par 'gyur ro// 'dir tshigs su bcad pa/ dge slong brtson 'grus zhan pa dang // le lo byed cing lta ba la// gang zhig rtag tu spro dga' med// de lta bu ni dge slong yin// mal cha stan la longs mi spyod// dge slong yin zhes sangs rgyas gsungs// gang zhig le lo mngon dga' ba// de ni dge ba'i 'os min no// nyon mongs rnams kyi gzhi gcig ni// le lo yin te gang la yod// gang la le lo gcig yod pa// de la chos ni med pa yin// bgo ba tsam gyis chog 'dzin pa// de ni dge slong yin zhes brjod// gang gi blo gros brjod med cing // bsam gtan med la zag zad med// cha byad tsam gyis chog 'dzin pa// de lta bu ni dge slong min// gtsug lag khang dang kun dgar brtson// chos kyi spyod yul dga' med cing // bud med chang la chags pa'i blo// de lta bu ni dge slong min// gang zhig bdud kyi 'ching gcod dang // sdig pa'i las dag gcod byed la/ // dge 'dun spyod yul mi spyod pa// de ni dge slong sangs rgyas gsungs// sbrul gdug dang ni ta mra dag // smin pa za ba nyis na rung // tshul khrims 'chal na dge 'dun gyi// bza' btung spyod pa mi rung ngo // gang zhig nyon mongs 'dus pa ni// de ni bsod snyoms 'os min zhing // de ni bsod snyoms rigs min te// de ni dmyal ba'i 'os yin no// sbrul gdug khung na 'dug lta bu'i// nyon mongs gang gis bcom zhing spangs// dge slong de ni bsod snyoms spyod// de ni bud med lta ba med// gal te bdag nyid gtar bzhag cing // sdig pa rnams la chags pa ni// dge 'dun rin chen sun byed pa// de ni dge slong ji ltar shes// gang zhig rnyed dang bkur sti dang // gang zhig yul sdug sems byed la// bud med lta zhing de 'dod pa// dge min khyim min g.yon can yin// ji ltar me yis tshal bsregs bzhin// gang gis nyon mongs tshal bsregs pa// bram ze de yin de dge zhing // sdig pa'i zas la mi chags so// rtag par grong du 'gro spro zhing // g.yon can rtag tu khrus byed pa// rmongs pa bdag dang gzhan slu ste// dam chos lam la rmongs pa yin// yid ni zhi zhing dgon pa ru// rtag tu bsam gtan pha rol 'gro// bram ze de yin de dge zhing // dge ba'i lam gyi spyod yul yin// dgon pa dag tu dga' byed pa// der ni 'dod chags bral ba dga'// 'dod pa tshol ba'i yid dag ni// der ni dga' bar mi 'gyur ro// gang zhig 'bel ba'i gtam dga' zhing // yul gyi sred pas mngon dga' ba// gang na 'chi ba med pa yi// zhi ba'i grong du mi 'gro'o// rgyal po bsten cing zas dang skom// shin tu zhim 'dod rtag khro ba// ming gi dge slong g.yo thabs kyis// gang dag rgyal po'i sgor 'dug cing // khyim pa dag dang nye rtsom bcas// de nas de dag sun 'byin cing // sbyin bdag bden sems slu bar byed// ji ltar glang chen tshal gnas bzhin// gang dag bu smad yongs spangs nas// zhi ba'i tshal na gnas pa ni// de dag sred spangs bsam pa mnyam// dge slong de nyes pa de dag spangs nas de nyid mthong ba de las gzhan pa gzugs la sogs pa phung po'i de nyid mthong ba/ thar pa la 'bad cing spyod de/ bla ma la yongs su 'dri/ lam dang lam ma yin pa'i de nyid shes shing // 'phags pa'i lam yan lag brgyad pas thar pa'i grong khyer de tshol ba ni lam brtson pa'i ngang tshul can mnyam par lta zhing dri ma med pa'i sems dang / zhi ba'i sems kyis lam de kun tu sten cing sgom ste mang du byed do// de zag pa med pa'i las kyi lam gyi dge ba dang yang dag par ldan pa des bdud kyi phyogs ni dmas par byed cing dam pa'i chos kyi phyogs ni 'phel bar byed do zhes sa bla'i gnod sbyin dag gis shes nas/ bar snang la spyod pa'i gnod sbyin dag la mngon par bsnyad do// de dag gis kyang rgyal po chen po bzhi la mngon par bsnyad do// de dag gis kyang rgyal chen bzhi pa nas snga ma bzhin du sbyar te/ 'thab bral dang dga' ldan gyi lha dag gis dga' ldan gyi gnas na byams pa bzhugs pa'i bar la mngon par bsnyad do// de nas byang chub sems dpa' gcig cig mchog tu dga' ches nas/ gzhan 'phrul dbang byed kyi lha rnams la mngon par bsnyad de/ 'dzam bu'i gling du rigs kyi bu che ge mo zhig skra dang kha spu bregs te/ gos ngur smrig bgos pa nas snga ma bzhin du sbyar te/ de nas gzhan 'phrul dbang byed kyi lha rnams yid mchog tu dga' ba'i bar du snga ma bzhin du sbyar ro// de nas gzhan yang dge slong des gzhan lnga pa la ji ltar 'jug cig gu snyam nas/ rnal 'byor spyod pa nang gi chos la chos kyi rjes su lta zhing gnas pa des/ thos pa las byung ba'i shes pa'am lha'i mig gis brtags na/ skye mched gzugs can bcu la rtog par byed do// bcu gang zhe na/ 'di lta ste/ mig gi skye mched dang / gzugs kyi skye mched dang / rna ba'i skye mched dang / sgra'i skye mched dang / sna'i skye mched dang / dri'i skye mched dang / lce'i skye mched dang / ro'i skye mched dang / lus kyi skye mched dang / reg bya'i skye mched de/ skye mched gzugs can bcu po de dag la rtog par byed do// bdag gi mig gi skye mched la yang brten/ gzugs kyi skye mched la yang brten nas 'du shes su ji ltar 'gyur zhe na/ mig la yang brten gzugs la yang brten nas/ mig gi rnam par shes pa skye bar mthong ste// gsum 'dus pa las reg pa/ reg pa dang lhan cig skyes pa tshor ba dang / 'du shes dang / sems pa 'byung ngo // de la tshor ba gang yin pa de ni myong ba'o// sems pa gang yin pa de ni sems par byed pa'o// de la 'du shes gang yin pa de ni shes pa yin te/ 'di ltar gzugs 'di ni ring po/ gzugs 'di ni thung ngu / gzugs 'di ni sdug pa/ gzugs 'di ni mi sdug pa/ gzugs 'di ni bstan du yod pa/ gzugs 'di ni thogs pa dang bcas pa/ gzugs 'di ni bstan du med pa/ gzugs 'di ni thogs pa med pa zhes rnam par rig byed ma yin pa'i bar rnam pa bcu gcig po 'di ni 'du shes kyi gzugs su rnam par dbye ste/ de ltar gsum 'dus pa las reg pa skye'o// de reg pa dang lhan cig skyes pa'i tshor ba dang 'du shes dang sems pa 'byung ste/ de la mig gi 'dus te reg pa las byung ba'i tshor ba dang / 'du shes dang / sems pa myong ba'i don ni tshor ba'i don no// 'du shes kyi don ni tshor ba'i tshe yang dag par shes pa yin te/ chos 'di dag la yid 'jug pa skye ba'i mtshan nyid mi 'dra zhing ngo bo nyid mi 'dra ba yin te/ dper na sa chen po bcu'i chos lta bu'o// sems pa'i mtshan nyid mi 'dra ba yang de bzhin te/ rnam par rtog pas yid la byed pa dang / dpyod pa dang / dran pa dang / tshor ba dang / 'du shes dang / sems pa dang / reg pa dang / brtson 'grus dang / ting nge 'dzin de dag ni dmigs pa gcig la mtshan nyid mi 'dra ba nyid yin no// de bzhin du tshor ba'i mtshan nyid kyang mi 'dra zhing de bzhin du 'du shes kyi mtshan nyid kyang mi 'dra ba yin te/ dper na nyi ma'i gzhi gcig yin kyang 'on kyang 'od kyi ngo bo tha dad pa de bzhin du tshor ba'i ngo bo nyid kyang gzhan yin la/ sems pa'i ngo bo nyid kyang gzhan yin no// de mig gi 'dus te reg pa las byung ba'i tshor ba dang / 'du shes dang / sems pa'i de kho na nyid shes nas/ mig 'di ni gsog tu mthong // gsob tu mthong // snying po med par mthong ngo // yang dag par mthong ba'i dge slong de ni lam gyi de kho na nyid shes nas log par lta ba spangs te// de yang dag pa'i lta ba sngon du btang bas de mig dang lhan cig skyes pa'i 'du shes kyi gti mug rnyog pa can gyi ngo bo nyid du gyur pa spong ngo // sha'i gong bu'i de kho na nyid mthong ste/ tshil dang / rnag dang / khrag dang / mchi ma'i gnas yin par rig nas/ 'dod chags spong zhing mi rtag par rig nas rtag par mi lta ba yin la/ rus pa'i bu ga'i nang na sha'i gong bu yod par rig nas 'dod chags dang bral bar 'gyur/ rgyus pas sbrel bar rig cing mig gi skye mched 'di ni gcig la gcig 'brel bar rtogs te/ 'di la snying po med cing bdag med par rig la/ mdor na mig 'di ni sdug bsngal du gyur pa yin no zhes rnam par shes shing mthong nas/ mig gi skye mched kyi 'dod chags dang bral bar 'gyur ro// de mig gi skye mched yang dag pa ji lta ba bzhin rtogs shing gzugs la rnam par dpyod par byed de/ gal te yang dag pa ma yin pa'i gzugs 'di sdug pa dang / mi sdug pa dang / lung du ma bstan pa yongs su rtog ste/ ci 'di la snying po yod dam/ ci gtsang ngam/ ci rtag gam/ ci bde ba yod dam snyam mo// de gzugs lta zhing shes te/ rtog pas gzugs su mi dmigs te/ 'di la snying po med do// gzugs sdug pa dang / mi sdug pa 'di ni kun tu rtog pa tsam ste/ 'di la sdug pa dang / mi sdug pa'i ngo bo ni med la/ sdug pa dang / khong khro ba kho nar kun tu rtog pas bzung ba'i 'jig rten 'di ni sdug pa dang sdang bar sems so snyam mo// de mig gi skye mched mthong nas/ rna ba'i skye mched la lta bar byed de/ de sgra la so sor rtog go// sgra skyes pa dbang po'i yul la 'jug ste/ des rna ba la yang brten/ sgra la yang brten/ de skyed pa'i yid la byed pa la yang brten nas/ rna ba'i rnam par shes pa skye ste/ gsum 'dus pa las reg pa/ reg pa dang lhan cig skyes pa'i tshor ba dang / 'du shes dang / sems pa 'byung ngo // de la reg pa dang / lhan cig skyes pa gang gis myong bar byed/ de la reg pa dang lhan cig byung ba'i 'du shes gang gis kun tu shes par byed// reg pa dang lhan cig byung ba'i sems gang gis sems par byed snyam na/ 'du shes ni 'di lta ste/ 'di ni ring ngo snyam pa'i mtshan nyid do// sgra 'byung ba'i rkyen 'di las skyes pa'i sgra mi gsal ba dang chung ba dang / chen por snyan pa dang mi snyan pa 'di 'byung ste/ de sgra byung ba de la so sor rig par byed cing yang dag par sems par byed la 'du shes kyis rnam par 'byed par byed/ yid kyi rnam par shes pas rnam par shes par byed cing tshor bas shes par byed la/ som nyis rnam par dpyod par byed do// de rna ba'i skye mched la mngon par zhen pa na rtog par byed/ rtog pa na rnam par dpyod par byed/ rnam par dpyod pa na so so yang dag par rig par byed de/ 'di la sgra ngo bo nyid kyis snyan pa'am mi snyan pa ni med do// sgra snyan pa'am mi snyan pa 'di ni kun tu rtog pa tsam kho na ste/ sgra 'di ni ngo bo nyid kyis rtag pa'am/ bde ba'am/ snying po'am/ bdag dang bcas pa ni med la/ sgra snyan pa'am/ mi snyan pa 'di ni 'dod chags zhe sdang gti mug kho na'o snyam mo// de sgra'i skye mched la mngon par kun tu rtog pa na/ sgra thos pa na rmongs pa med cing chags pa med la/ snying po med par rtogs so// de rna ba dang / sgra'i skye mched la mngon par rtog pa na/ rna ba'i rnam par shes pa la chags pa med cing 'dod chags dang bral ba 'thob ste/ rna ba'i rnam par shes pa ni bdag ma yin zhing // rna ba'i rnam par shes pa ni bdag gi ma yin no snyam mo// reg pa dang / tshor ba dang / sems pa yang de bzhin no// yang dge slong de sna dang / dri'i skye mched la lta ste/ sna la yang brten/ dri la yang brten/ de skyed pa yid la byed pa la yang brten nas/ sna'i rnam par shes pa skye ste/ nye ba'am/ ring ba'am/ yid du 'ong ba'am/ yid du mi 'ong ba'am/ dri zhim pa'am/ dri mi zhim pa'am/ rlung gis khyer te 'ongs pa'am/ khyer te mi 'ong ba'i dri so sor snom mo// de la sna'i skye mched la phyi rol gyi dri de sbyor bar byed de/ de la gsum 'dus pa las reg pa/ reg pa dang lhan cig skyes pa'i tshor ba dang / 'du shes dang / sems pa 'byung ngo // de la myong ba'i mtshan nyid ni tshor ba'o// shes pa'i mtshan nyid ni 'du shes so// de rna ba dang / sgra'i skye mched mthong nas/ nang gi reg pa'i mtshan nyid ni reg pa/ shes pa'i mtshan nyid ni 'du shes/ de sems pa'i mtshan nyid ni 'du shes de sems par byed pa yin te/ chos 'di dag ni skad cig ma gcig la dmigs pa yin la/ bya ba ni tha dad par rtsom pa yin te/ dper na ji ltar ngo bo nyid mi 'dra ba sa chen po'i chos bcu pa lta bu'o// de bzhin du chos 'di dag thams cad kyi mtshan nyid tha dad cing skad cig ma gcig la gzhan bya ba gcig rtsom pa yin no snyam ste/ snga ma bzhin no// dge slong de sna dang dri'i skye mched kyi de kho na nyid shes par de nyid 'di ltar tshol te/ ci 'di la skye mched 'di rtag pa dang / brtan pa dang / ther zug pa med cing yongs su 'gyur ba yin te/ sna dang / dri'i skye mched mi rtag pa dang / sdug bsngal ba dang / stong pa dang / bdag med par shes la/ de dag thams cad la bdag med cing bdag gi med do zhes rig nas sna dang / dri'i skye mched 'di ni kun tu rtog pa kho na tsam yin la/ des so so'i skye bo thams cad bcings pa yin te/ blo zhan pa dag ni rnam pa la so sor rtog go snyam mo// yang dge slong de lce'i skye mched tshol bar byed de/ lce la yang brten/ ro la yang brten/ de skyed pa yid la byed pa la yang brten nas/ lce'i rnam par shes pa skye ste/ gsum 'dus pa las reg pa reg pa dang lhan cig skyes pa'i tshor ba dang / 'du shes dang / sems pa 'byung ngo // de la myong ba'i mtshan nyid ni tshor ba/ shes pa'i mtshan nyid ni 'du shes/ reg pa'i mtshan nyid ni reg pa/ sems pa'i mtshan nyid ni sems par byed pa yin te/ chos 'di dag ni 'du shes kyi mtshan ma la dmigs pa yin zhing // rang gi mtshan nyid dang spyi'i mtshan nyid du gyur pa/ bya ba tha dad pa rtsom zhing thams cad kyang don gcig rab tu sgrub pa yin te/ dper na shing la yang brten/ skam pa la yang brten/ the'u la yang brten/ thab la yang brten/ mgar ba la yang brten nas/ lag pa'i rgyan sor gdub gcig byed de/ chos de dag thams cad kyi mtshan nyid mi 'dra ba de bzhin du lce'i skye mched kyi chos 'di yang // lce'i skye mched dang ro'i skye mched skyed do// yang dge slong de lce'i skye mched kyi de kho na nyid mthong ba 'di ltar rab tu rtog par byed de/ lce'i skye mched la rtag pa'am/ bde ba'am/ gtsang ba'am/ bdag dang bcas pa yod pa rnam pa thams cad du rnam par bsams na gang mtshan nyid de lta bu dang ldan pa'i chos chung ngu tsam yang mi dmigs te/ de lce dang ro'i skye mched kyi 'dod chags dang bral lo// de sems can rgya mtsho de dag thams cad gang du zhugs shing chags pa/ mi dang / lha dang / sems can dmyal ba dang / dud 'gro dang / 'gro ba lnga po dag gcig la gcig gnod cing zhugs te 'ching ngo // de lce dang ro'i skye mched las rnam par grol zhing 'dod chags dang bral te/ lce'i skye mched dag la bdag med cing lce dang ro'i skye mched dag la bdag gi med de/ bdag rtag pa'am/ brtan pa'am/ ther zug pa med cing yongs su 'gyur ba'i chos can yin te/ lce dang ro'i skye mched ni med pa yin no snyam ste/ de de las kyang 'dod chags dang bral lo// gzhan yang dge slong de lus dang / reg bya'i skye mched la lta bar byed de/ de lus la yang brten/ reg bya la yang brten nas/ lus kyi rnam par shes pa skye bar mthong ste/ gsum 'dus pa las reg pa/ reg pa dang lhan cig skyes pa'i tshor ba dang / 'du shes dang / sems pa 'byung ste/ chos 'di dag ni snga ma bzhin du shes par bya'o// ji ltar mig gi dbang po'i skye mched rnams bshad pa de bzhin du/ lus kyi reg pa yang khong du chud par bya'o// // 'phags pa dam pa'i chos dran pa nye bar gzhag pa/ bam po lnga pa/ de nas gzhan yang ji ltar na dge slong de skye mched gzugs can bcu brtags nas/ chos kyi skye mched kyi de kho na nyid rtog cing chos kyi skye mched la lta bar byed ce na/ rnal 'byor spyod pa nang gi chos la chos kyi rjes su lta zhing gnas pa des/ thos pa las byung ba'i shes pa'am/ lha'i mig gis brtags na/ chos gang chos kyi skye mched du bsdus pa ni so sor brtags pas 'gog pa dang / so sor brtags pa ma yin pas 'gog pa dang nam mkha'o// de la chos gang med pa'i chos de bsdus pa ni nam mkha' yin no// so sor brtags pas 'gog pa zhes bya ba ni mya ngan las 'das pa la sa sor rtog pa'i shes rab yin te/ de rnam pa du ma mngon sum du byas nas gnas so sor rtog pas nyon mongs pa sel zhing zad par byed la 'jig par byed/ zag pa med pa thams cad la phyogs par byed cing mngon du byed pa yin no// so sor brtags pa ma yin pas 'gog pa ni so sor brtags pa ma yin pa zhes bya ba gang mi shes shing shes pa med la/ so sor reg pa med/ shes pa ma yin zhing shin tu khong du chud pa med la/ rab tu rtog pa med/ gzhan gyi rnam par shes pa brgya phrag stong skyes pa dag kyang 'jig par byed cing // mig dang / rna ba dang / sna dang / lce dang / lus dang / yid kyi rnam par shes pa de la bdag 'jig par byed la/ yang 'byung bar mi byed pa gsum pa 'di ni so sor brtags pa ma yin pas 'gog pa ste/ nam mkha' dang chos gsum po 'di dag ni skye ba med la rtag pa de dag dus kyis ma bskyed cing skye bar mi 'gyur la mi skye'o// de nas gzhan yang ji ltar na dge slong de chos kyi skye mched gzugs dang gzugs ma yin pa rnam pa gnyis rnam par 'byed ce na/ de la gzugs can bcu ni skye mched gzugs can yin no// de la ji ltar na bstan du med cing thogs pa med pa'i mig gi rnam par shes pas bstan du yod cing thogs pa dang bcas pa'i gzugs ji ltar na dmigs par 'gyur/ de bzhin du ji ltar na rna ba'i rnam par shes pa bstan du med cing thogs pa med pas sgra 'dzin par 'gyur/ de bzhin du ji ltar na sna'i rnam par shes pa bstan du med cing thogs pa med pas dri 'dzin par 'gyur/ de bzhin du lce'i rnam par shes pa bstan du med cing thogs pa med pas ro rnam par shes par 'gyur/ de bzhin du lus kyi rnam par shes pa bstan du med cing thogs pa med pas phyi rol gyi skye mched lnga dang / gzhan nang gi skye mched lnga po 'di dag ji ltar na bstan du med cing thogs pa med pa dag gis bstan du yod cing thogs pa dang bcas pa'i skye mched dag ji ltar dmigs par 'gyur zhe na/ dge slong de ji tsam du dmigs pa'i rnam par 'gyur ba de tsam du rnam par mthong zhing de rnam par shes pa skye ste/ rgya dang rgya'i 'bur bzhin no// de la rgya de'i mi 'dra ba mkhrang ba dang / rgya'i 'jam pa dang / snyi ba dang / mkhrang ba dang / mi mkhrang ba de las rgya'i 'bur 'byung ngo // de bzhin du bstan du med cing thogs pa med pa'i rnam par shes pa bstan du yod cing thogs pa dang bcas pa la dmigs pa 'dzin to// gsum pa rgya'i 'bur 'byung ba bzhin du mi 'dra ba de dag thams cad las mi 'dra ba 'byung ste/ de ltar mi 'dra ba las mi 'dra ba 'byung ba ni mtha' dang po yin no// mtha' gnyis pa ni 'dra ba dag las 'dra ba 'byung ba yin te/ dper na thags dkar po dag las gos kyi snam bu dkar por shes pa lta bu'o// mtha' gsum pa ni mi 'thun pa dag las mi 'thun pa 'byung ba yin te/ dper na gtsub shing las me 'byung zhing me dang shing mi 'thun par mthong ba lta bu'o// mtha' bzhi pa ni sla ba las bska ba 'byung ba yin te/ dper na 'o ma sla ba las bska ba 'byung ba ni ji ltar 'o ma sla ba las zho ba ska ba 'byung ba de bzhin du dngos po mi 'dra ba mig gi rnam par shes pa la sogs pa rgyu rkyen gyi bye brag gis mig gi rnam par shes pa la sogs pa skye'o// 'dir tshigs su bcad pa/ chos rtogs pa la mngon dga' zhing // bsam gtan kun dgar gnas ldan la// de yi mtshan nyid shes pa ni// mya ngan 'das pa mchog 'thob bo// byams la rtag par kun tu dga'// chos kyi spyod yul brtson byed cing // lus kyi mtshan nyid de shes pa// de nyid kho na dge slong yin// gang gi blo gros tshul bzhin sems// 'dod dang khro bas mi nyams pa// dge slong de yin shes par bya// de las bzlog na gzhan du 'gyur// 'byung po kun la brtse zhing zhi// chags pa thams cad rnam spangs la// 'ching ba kun las nges grol ba// de nyid rig pa dge slong yin// gang gi rnam shes las rung bzhin// gang dag yul gyis mi nyams pa// gser la dri ma med pa bzhin// dag pa dge slong zhes bya 'o// gang gi yid la dga' ba dang // mi dga' ba yis gos med cing // skyon rnams thams cad rnam spangs pa// de ni dge ba'i gter du blta// tshul khrims nye bar khro med cing // chos spyod pa dag dbang po thul// sems can mi dman blo gros ldan// de lta bu ni dge slong yin// gang dag bstan bcos bstan bcos don// rtag tu rnam shes blo gros dga'// bza' btung dag la dga' med pa// zhi ba'i yid de dge slong yin// gang dag tshal dgon gtsug lag khang // dur khrod dang ni rtswa bting la// yid ni dga' bar byed pa dag // de lta bu ni dge slong yin// skyon rnams de nyid las shes shing // 'bras bu'i bye brag rig pa dang // rgyu dang rkyen gyi de nyid shes// sdig dang bral ba dge slong yin// sdig pa'i dgon pa bcom byas shing // skyon bcom dbang po thul ba dang // yang srid rnam pa shes pa ni// zhi ba'i yid de dge slong yin// bsngags pas snying la dga' med la// smad pas zhum pa med pa ni// rgya mtsho lta bur zab pa ste// rnal rig dge slong zhes bya 'o// blo gros brtan pa bdag mi stod// snyan par smra zhing dus su smra// brkam med grags pa mkhas pa dag // dge slong de ni zhi zhes bya// 'dod pa'i khams su 'gro ba'i rgyu// de bzhin gzugs kyi khams dang ni// gzugs med khams kyi de nyid shes// bstan rig dge slong zhes bya 'o// 'jig rten gtam la chags med cing // gang gi yul dag dug lta bu// chags pa'i skyon dag rtag 'joms pa// dge slong de ni sangs rgyas bas bstan// gang gi blo gros 'dod rnams la// 'dam lta bur ni rtag tu lta// brtan pa blo gros nges grol zhing // de ni 'khor ba'i 'ching las grol// gang zhig le lo thag bsrings pa// bsam gtan kha ton las rung zhing // sems can rnams la phan byed pa// dgon gnas dge slong zhes bya'o// gang gi blo gros dris lan ldon// spobs dang ldan zhing dbang po thul// de ni chos kyi gtam shes te// gang dag bzlog na rtswa dang 'dra// gang gi blo gros lus dub pas// rnam pa kun tu skyo med cing // don du bya ba kun shes pa// de ni dge 'dun sogs pa byed// tshong zong phyir min longs phyir min// grags pa'i don du ga la zhig // gang blo dge 'dun don sems pa// de ni 'khor ba'i 'ching las grol// gang gi brtul zhugs mtho ris dang // rnyed dang grags pa'i don du min// thams cad mya ngan 'das don byed// dge slong de ni zhi zhes bya// sdig pa dag ni rtag tu spangs// legs par byed la rtag dga' zhing // sdig pa'i bshes dang mi 'dre ba// sangs rgyas bstan la dge slong yin// sems ni byams par bsgoms byas shing // mkhas pa drang po'i sems ldan la// bslab pa'i gzhi la nyams med pa// mya ngan 'das pa yong mi ring // 'khor ba'i skye dang rga ba yi// 'jigs las kha ni phyir phyogs shing // bsam gtan ldan la bag yod pa// mya ngan 'das pa yong mi ring // mi rtag stong pa bdag med dang // bya ba'i rnam pa shes pa dang // bsam gtan 'phel ba'i rnam shes pa// mya ngan 'das pa yong mi ring // de nas gzhan yang dge slong de sa gzhan lnga pa las sa gzhan drug pa la ji ltar 'jug ce na/ rnal 'byor spyod pa nang gi chos la chos kyi rjes su lta zhing gnas pa des thos pa las byung ba'i shes pa'am/ lha'i mig gis brtags na/ dge slong de mu bzhi pa la lhag par mos pa yin no// ji ltar na chos 'di dag gi rgyu 'dra ba dag las 'dra ba 'byung ba dang / mi 'dra ba dag las mi 'dra ba dang / 'dra ba ma yin pa dag las 'dra ba ma yin pa dang / phyed 'dra ba dag las phyed 'dra ba 'byung // ji ltar rgyu 'dra ba dag las 'dra ba 'byung zhe na/ dper na 'bru dang / 'bru'i rgyur gyur pa dag las 'bru nyid skye ba de bzhin du/ nang gi dge ba'i las 'dra ba dag las 'dra ba'i 'bras bu nyid lha dang mi rnams la dmigs pa ni mu dang po yin no// rgyu mi 'dra ba dag las mi 'dra ba 'byung ba ni dper na 'o ma las zho skyur ba 'byung ba de bzhin du nang gi yang 'jig rten 'dir kun nas nyon mongs pa sgra dang / reg pa dang / ro dang / gzugs dang / dri 'dod pa sdug pa dag byas pas/ zho skyur ba 'byung ba de bzhin du mi 'dod cing mi sdug la yid du mi 'ong ba'i 'bras bu rnam par smin pa sems can dmyal ba dang / dang / dud 'gro rnams la dmigs pa ni mu gnyis pa yin no// rgyu mi 'dra ba dag las mi 'dra ba 'byung ba ni dper na tshon sngon po dang / bab lar sbyar na kha dog mi 'dra ba 'ba' zhig tu 'gyur ba de bzhin du/ nang gi chos la yang las dang 'bras bu rnam par smin pa'i las dang / 'bras bu mi 'dra ba 'byung ba ste/ las dang 'bras bu mi 'dra ba ni dper na/ log par lta ba mchod sbyin pa dag mtho ris 'dod pa'i phyir phyugs dag gsod de/ de dag sems can dmyal bar 'gro ba ni mu gsum pa yin no// rgyu phyed 'dra bdag las phyed 'dra ba 'byung ba ni/ thags phra mo dkar po nyid las snam bu dkar po stug po nyid du byed de/ phra mo dang / stug po gnyis mi 'dra ba nyid du yod pa de bzhin du rgyu phyed 'dra bdag las phyed 'dra ba 'byung ba ni/ mi dge ba'i las bsags pa phra mor gyur pa dag gis sems can dmyal ba chen po dag byed pa ni mu bzhi pa yin no// dge slong de las dang 'bras bu 'ong ba dang 'gro ba'i byed pa'i rjes su bsams pa mthong nas/ las dang 'bras bu 'khor lo bzhin du srid par 'gro ba'i mu bzhi pa sems par byed de/ ris dang ldan pa'i mi la gnod par byed pa'i las thob pa med pa gang yin pa de ni mu dang po yin no// mi la gnod par byed pa'i las thob pa gang yin pa ni mu gnyis pa yin no// gnod par byed pa'i las thob pa dang ma thob pa gang yin pa ni mu gsum pa yin no// gnod par byed pa'i las thob pa yang ma yin/ ma thob pa yang ma yin pa gang yin pa ni mu bzhi pa yin no// ris dang ldan par gnod par byed pa'i las thob pa med pa gang yin pa de ni yod de/ dper na 'jig rten par gyur pa dag rgyu sngar ma thob par mi dag la gnod par byed pa lta bu'o// 'jig rten las 'das pa mig gi rnam par shes pa las kyi rgya mtsho thob pa med pa'i mi la 'dod pa dang / mya ngan la sogs pas gnod par byed pa ni mu dang po yin no// mi la gnod par byed pa'i las thob pa gang yin pa ni/ dper na 'jig rten pa dag me'am/ ral gri dang phrad na sreg go zhe'am/ gcod do zhes zer ba lta bu'o// 'jig rten las 'das pa ni mi dge ba'i las thob na/ sems can dmyal ba dang / dud 'gro dang / rnams su gnod pa byed pa ni mu gnyis pa yin no// gnod par byed pa'i las thob pa dang ma thob pa gang yin pa ni/ dper na 'jig rten pa dag rig sngags dang / dug gi mthu thob pa dang / ma thob pa sbyin par byed pa lta bu'o// 'jig rten las 'das pa ni/ 'chi ba'i yul gyi dus su sems can dmyal ba rnams kyi mtshan ma'i gzugs brnyan thob pa ni mu gsum pa yin no// gnod par byed pa'i las thob pa yang ma yin/ ma thob pa yang ma yin pa gang yin pa ni/ dper na 'jig rten pa dag sman gyi sa bon btab pa skye bar 'gyur ba thob pa yang ma yin/ ma thob pa yang ma yin pa lta bu'o// 'jig rten las 'das pa ni dper na/ dge slong dgra bcom pa la nges par myong bar 'gyur ba'i las ri rab tsam yod kyang dgra bcom pa mya ngan las 'das te/ dgra bcom pa la yod pa'i las de dag thob pa med cing gnod par yang mi 'gyur la/ grol ba ni mu bzhi pa yin no// tshe 'di la myong bar 'gyur la/ skyes nas myong bar 'gyur ba ma yin pa'i las ni mu dang po yin no// skyes nas myong bar 'gyur la/ tshe 'di la myong bar 'gyur ba ma yin pa ni mu gnyis pa yin no// skyes nas myong bar 'gyur ba dang / tshe 'di la'ang myong bar 'gyur ba ni mu gsum pa yin no// tshe 'di la yang myong bar 'gyur ba ma yin pa dang / skyes nas kyang myong bar 'gyur ba ma yin pa ni mu bzhi pa yin no// tshe 'di la myong bar 'gyur la/ skyes nas myong bar 'gyur ba ma yin pa'i las gang yin zhe na/ dper na 'jig rten pa dag rgyal po la gnod pa byas na/ chad pas gcod pa ni tshe 'di la myong bar 'gyur ba yin la/ skyes nas myong bar 'gyur ba ma yin pa lta bu'o// 'jig rten las 'das pa ni sbyin pas de bsngags par 'gyur ba tshe 'di la myong ba yod pa de dang / 'jig rten pha rol tu lhan cig mi 'gro ba ni mu dang po yin no// skyes nas myong bar 'gyur la/ tshe 'di la myong bar 'gyur ba ma yin pa ni/ dper na 'jig rten pa dag me dong du zhugs pas mtho ris thob par 'gyur ro zhes zer ba lta bu'o// 'jig rten las 'das pa ni/ tshe 'di la dge ba'am/ mi dge ba byas pas gzhan du rgyu dang 'bras bu mngon sum du mthong ba thob pa ni mu gnyis pa yin no// tshe 'di la myong bar 'gyur zhing // skyes nas kyang myong bar 'gyur ba ni mu gsum pa yin te/ dper na 'jig rten pa dag tshe 'di la myong bar 'gyur ba dang / skyes nas myong bar 'gyur ba lta bu'o// 'jig rten las 'das pa ni mu gsum pa bzhin no// tshe 'di la myong bar 'gyur ba ma yin zhing // skyes nas kyang myong bar 'gyur ba ma yin pa ni dper na/ 'jig rten pa dag mi smra ba'i brtul zhugs lta bu yin te/ mi smra ba'i brtul zhugs dang / sbyin pa dang / tshul khrims dag ni tshe 'di la myong bar 'gyur ba yin no// 'jig rten las 'das pa ni/ lung du ma bstan pa'i sems kyi las yin te/ lung du ma bstan pa'i las des/ tshe 'di la myong bar 'gyur ba'i 'bras bu rnam par smin pa yang mi dmigs shing // skyes nas kyang myong bar 'gyur ba ma yin pa ni mu bzhi pa yin no// de ltar dge slong de phyogs gcig tu 'dug nas/ sems can dmyal ba dang / lha dang / mi rnams kyi las dang / 'bras bu dang / rnam par smin pa'i dra ba mang po yan lag du ma mthong nas/ yang dag pa'i chos la chos kyi rjes su lta zhing gnas so// de nas gzhan yang dge slong de las kyi 'bras bu rnam par smin pa shes pa ji lta bu yin zhe na/ rnal 'byor spyod pa chos la chos kyi rjes su lta zhing gnas pa de/ las dang / las kyi 'bras bu dge ba dang / mi dge ba shes pa yin te/ 'di ltar sems can 'di dag lus kyis nyes par spyod pa dang ldan/ ngag gis nyes par spyod pa dang / yid kyis nyes par spyod pa dang ldan pa ni/ 'phags pa rnams la skur pa 'debs shing // log par lta ba yang dag par blangs pa yin te/ de rgyu de dang / rkyen de dag gis ngan 'gro log par ltung ba sems can dmyal ba'am/ dud 'gro'i skye gnas sam/ rnams kyi yul du skye'o// gzhan yang sems can 'di dag lus kyis legs par spyad pa dang ldan pa dang / ngag gis legs par spyad pa dang / yid kyis legs par spyad pa dang ldan pa ni/ 'phags pa rnams la skur pa 'debs pa ma yin te/ de dag rgyu de dang / rkyen de dag gis lus dang bral nas/ bde 'gro lha rnams kyi nang du skye'o// rang gi las dang / chos dang / rnam par smin par yang dag pa ji lta ba bzhin mthong ba'i dge slong de ni/ gzhan dag las thos pa la rnam par rtog cing // bdud kyi dbang du song ba'i sems can dag dang spyod pa mtshungs par mi spyod la/ mya ngan las 'das pa'i mthar gtugs pa'i spyod pa la yid 'byung ba dang / dge ba dang / 'khor ba'i mthar gtugs pa dang ldan pa dang / 'khor ba 'di las ji ltar bdag nyid kyis bdag dang / sbyin bdag dang / sbyin pa po dag sgrol ba dang / gzhan dag la yang phan gdags pa byed par gyur pas spyod do// chos dang / las dang / rnam par smin pa shes pa'i dge slong de/ sems can dmyal ba dang / dang / dud 'gro dang / lha dang / mi rnams kyi las dang / chos dang / rnam par smin pa la rtog cing dpyod par byed de/ dper na nor bu shin tu dang zhing gsal ba/ nor bu bai dUr+ya'i bu ga'i nang du skud pa bcug pa ser po'am/ btsod ka' ma/ dkar po ji ltar snang ba de bzhin du/ las kyi nor bu'i nang du rnam par smin pa'i skud pa yod pa de dge slong thos pa las byung ba'i shes pa'am/ lha'i mig rnam par dag pa des mthong ngo // yang dge slong de thos pa las byung ba'i shes pas nor bu lta bu'i las dang / chos dang / rnam par smin pa mthong ste/ dper na nor bu dkar zhing shin tu dkar ba gang zhig // kun nas gsal zhing rma med la/ dang zhing dbug bzod pa/ las su byar rung zhing kun tu sgor gyur la/ skye bo thams cad kyis bsngags pa/ nor dang ldan zhing rgyal po la 'os pa/ yon tan rnam pa de dag dang ldan pa'i nor bu de/ rgyal po'am/ rgyal po'i bus de'i yon tan shes shing // de'i rin shes par gyur nas/ rgyan du bya ba nas gdags pa'i bar du byas pa de bzhin du/ dge slong de phyogs dkar po dge ba bcu'i las kyi lam gyi nor bu 'di kun nas dkar zhing // shin tu gsal la sdig pa med pa/ kha na ma tho ba med cing dang la dbug bzod pa/ chos kyi phyogs dang gnyen po skyed pa/ dri ba dang lan ldon pa la chos kyi thur mas 'bigs par bzod cing // las su rung ba sbyin pa dang / tshul khrims dang / shes pa dag ji lta ji ltar yongs su sngo bar byed pa de lta de ltar dge ba bcu'i las kyi lam gyi nor bu 'di las su rung ba nyid du de 'khor los sgyur ba'i rgyal srid dam/ de bdud kyi rgyal srid dam/ de tshangs pa'i rgyal srid dam/ de zag pa med pa'i bsam gtan gyi ting nge 'dzin sgom pa'i rgyal srid 'grub par byed de/ de de ltar dam pa'i chos kyi nor bu 'di las su rung zhing kun tu sgor gyur pa yin no// kun tu sgo ni lha dang mi'i sgor gyur pa yin te/ de ltar dam pa'i chos kyi kun tu sgor gyur pa ni/ 'khor ba'i grong khyer las 'byung zhing // mya ngan las 'das pa'i sgo'i rjes su 'jug pa yin/ skye bo thams cad kyis bsngags pa zhes bya ba ni/ yang dag pa'i lta ba dang ldan pa slob pa rnams kyis bsngags pa'o// rgyal po la 'os pa zhes bya ba ni/ dam pa'i chos kyi lam bsgrub pa shes pa'i sems kyi dbang phyug tu rung ba'o// der zhugs pa zhes bya ba ni/ nor bu bai dUr+ya dang / dam pa'i chos kyi nor bu yon tan thams cad phun sum tshogs pa de dang / chos 'thun par dmigs pa'o// yang dge slong de las dang / chos dang / rnam par smin pa nor bu bzhin du mthong ste/ dper na nor bu gzhan zhig rma yod cing thams cad du bzang ba ma yin la/ kun gyi sgo ma yin/ dkar ba ma yin zhing dbug tu mi bzod la/ las su byar mi rung // skye bo kun gyis bsngags pa ma yin zhing // rgyal po'am/ rgyal po'i bu la rung ba ma yin pa de bzhin du/ gzhan mu stegs can chos kyi gzugs brnyan gyi chos kyi nor bu rma yod pa de'i rma gcig po ni 'jig tshogs la lta ba dang / tshul khrims dang / brtul zhugs mchog tu 'dzin pa dang / the tsom yod pa yin no// kun gyi sgo ma yin pa ni/ sems can dmyal ba dang / dang / dud 'gro'i sgo yin no// nor dang mi ldan pa ni/ zag pa med pa'i bkra shis dang mi ldan pa'o// dbug par mi bzod pa ni/ legs par 'dri ba dang / lan glan pa'i chos kyi gtam 'bugs pa'i thur mar mi rung ba'o// rgyal po'am/ rgyal po'i bu la 'os pa ma yin pa ni/ sems can thams cad kyi dbang phyug dam pa'i chos kyi lam du zhugs pa skyes bu gang zag brgyad rnams su mi rung ba ste/ rnam pa de lta bu'i chos kyi gzugs brnyan chos ma yin pa mgul du thogs so// de dag nor bu de'i gzugs brnyan gyi nor bu thogs nas/ sems can dmyal ba dang / dang / dud 'gro rnams kyi 'khor ba thog ma med pa'i dus nas zhugs te yongs su 'khyam mo// de lta bas na dge slong nor bu de lta bu'i nor bur gyur te/ dper na byis pa so so'i skye bo ni/ bai dUr+ya dang 'dra ba'i nor bu mching bu mthong nas/ bai dUr+ya yin no snyam du sems pa bzhin no// dge slong de chos dang chos ma yin pa'i brtag pa'i de kho na shes pas gzhan bdun pa la 'jug ste/ de la zhugs pa'i brtul zhugs sa bla'i gnod sbyin dag gis mthong nas/ bar snang la spyod pa'i gnod sbyin dag la mngon par bsnyad do// de dag gis kyang rgyal po chen po bzhi la'o// de dag gis kyang rgyal chen bzhi'i lha rnams la'o// de dag gis kyang // sum cu rtsa gsum pa rnams la'o// de dag gis kyang brgya byin la'o// brgya byin gyis ni 'thab bral ba rnams la'o// 'thab bral ba dag gis ni dga' ldan pa rnams la'o// dga' ldan pa dag gis kyang byams pa la'o// byams pas kyang 'phrul dga' ba rnams la'o// 'phrul dga' ba rnams kyis kyang gzhan 'phrul dbang byed pa rnams la/ 'dzam bu'i gling du rigs kyi bu che ge mo zhig ces bya ba snga ma bzhin du sbyar ro// de nas gzhan yang dge slong de las dang / chos dang / rnam par smin pa rnam par rig byed ma yin pa'i 'du shes kyi gzugs bcu gcig rjes su ji ltar mthong zhe na/ rnal 'byor spyod pa nang gi chos la chos kyi rjes su lta zhing gnas pa des/ gang gi tshe chos thams cad kyi byed pa dang ldan pa gang sdom pa nyid blangs te/ de phan chad gnyid log gam/ myos sam/ rab tu myos kyang // dge ba'i chos kyi rgyun nyid rab tu 'jug ste/ dper na/ chu bo'i rgyun bar chad med pa rtag tu 'bab pa de bzhin du/ skyes bu de gnyid log gam/ myos sam/ rab tu myos pa'i 'jug pa yang de bzhin no// de ltar rnam par rig byed ma yin pa'i gzugs bstan du med pa/ thogs pa med par 'dod do// gzugs de ji lta bu yin zhe na/ las kyi ngo bo nyid yod pa nyid yin te/ de lta bas na/ gzugs de yang // gzugs rnam pa bcu gcig po de dag yin la/ dge ba'i chos thams cad kyi rten du gyur pa yin no// dge slong des/ sems can 'di dag gi gzugs tha dad pa/ gnas skabs tha dad pa/ ming dang 'gro ba tha dad pa/ gnas kyi rnam pa tha dad pa ji lta bur mthong zhe na/ 'di ltar de sems can de dag gi / sems tha dad pa/ gnas kyi rnam pa dang / mos pa tha dad pa dang / las kyi rnam pa tha dad pa mthong ba de'i phyir/ gzugs tha dad pa dang / gnas skabs tha dad pa dang / ming dang 'gro ba tha dad pa dang / gnas kyi rnam pa tha dad pa de dag ni/ dper na ri mo mkhan nam/ ri mo mkhan gyi slob ma mkhas pa zhig // sa yid du 'ong zhing 'jam la mkhrang ba zhig mthong nas 'dug ste/ tshon sna tshogs dag gis/ ri mo'i rnam pa sna tshogs gzugs legs shing // legs pa'i rnam pa sna tshogs/ sems kyi dbang gis 'dri ba de bzhin du/ sems ri mo mkhan nam/ ri mo mkhan gyi slob ma lta bu 'di lhag par mos pas khams gsum gyi sa shin tu 'jam zhing mkhrang ba dag la/ las kyi 'bras bu rnam par smin pa dag gi 'khor ba'i sar gnas skabs tha dad pa dang / ming dang 'gro ba tha dad pa dang / rnam pa tha dad pa dang / sems can gyi gnas kyi rnam pa tha dad pa dag // sems ri mo mkhan lta bu des mngon par 'grub par byed do// yang ji ltar tshon dkar pos ni/ gzugs dkar por 'dri bar byed la/ dmar pos ni dmar por 'dri bar byed/ ser pos ni ser por 'dri bar byed/ tshon phug ron kha lta bus ni phug ron kha lta bu 'dri bar byed/ nag pos ni nag por 'dri bar byed pa de bzhin du/ sems ri mo mkhan lta bu 'di sems kyi dmigs pa dkar po nye bar bzung nas/ zag pa dang bcas pa 'dod chags la sogs pa'i dri ma dag gis nyon mongs pa med pa'i chos dkar po lha dang mi rnams kyi gzugs dkar po mngon par 'grub par byed do// ri mo mkhan gyis tshon dmar po blangs nas/ lha dang mi rnams kyi gzugs dmar po mngon par 'grub par byed de/ dmar po zhes bya ba ni/ sgra dang / ro dang / reg pa dang / gzugs dang / dri stug po dag gis/ ri mo'i gzhi la tshul bzhin du byas pa'o// yang sems ri mo mkhan lta bu des/ tshon ser po blangs nas dud 'gro mngon par 'grub par byed de/ de dag kyang ser po'i dbang gis/ gcig la gcig khrag 'thung bar byed cing sha za bar byed la/ gcig la gcig tshon ser po lta bur gyur pa'i 'dod chags zhe sdang gti mug gis gsod do// yang sems ri mo mkhan lta bu des/ tshon phug ron kha lta bu la dmigs pa mthong nas/ tshon phug ron kha lta bu'i las dri ma can kyi 'gro ba byed de/ de dag kyang lus tshal shing bsregs pa lta bu yin la/ sems ri mo mkhan lta bu ser sna la dmigs shing // gti mug rab rib kyi sgrib pa'i dbang gis bkres shing skom/ sdug bsngal rnam pa sna tshogs yongs su nyams pas zil gyis non pa yin no// yang sems ri mo mkhan lta bu des/ tshon rtsi nag po lta bu'i las kyi ngo bo blangs nas/ sems can dmyal ba'i gzugs nag po 'dri ba lta bur de dag kyang // las nag pos lcags nag po'i ra ba 'bar bas bskor ba der skyes te/ lus nag po la nad dang / gnod pa dang / bkres shing skom pa rnam pa sna tshogs kyi gzhir gyur cing // rang gis nyes par byas pa gzhan yang mtshungs pa med pa'i gnod pa'i sdug bsngal gyis nyam thag pa yin no// yang dge slong rnal 'byor spyod pa de/ tshon rtsi lnga'i ri mo'i gzhi lta bu'i 'khor ba khams gsum du 'gro ba lngar kun tu gnas shing // sa gsum po 'dod pa'i khams kyis dang / gzugs kyi khams dang / gzugs med pa'i khams la kun tu gnas te/ de la sems ri mo mkhan lta bu de 'dod pa bstan cing 'dod pa'i khams la dmigs pas/ gzugs rnam pa nyi shu rnam pa sna tshogs 'dri'o// 'dod pa'i khams dang bral ba dag ni/ gzugs kyi khams la dmigs shing gnas pa de la brten pa'i sa'i gnas skabs bcu drug po dag ni bsam gtan bzhi'i pir gyis/ gzugs kyi khams mngon par 'dri'o// gzugs kyi khams la dmigs pa dang bral ba dag ni/ snyoms par 'jug pa bzhi'i sred pa la mnyam par dmigs pa'i sems ri mo mkhan lta bus/ gzugs med pa'i khams mngon par 'dri ste/ khams gsum gyi gzhi 'di ni rgya che ba yin no// yang dge slong des/ sems can gzhan gyi sems ri mo mkhan lta bu rnam pa gzhan gyis mthong ste/ de la sems ni ri mo mkhan lta bu yin no// lus ni ri mo'i tshon rtsi'i snod lta bu yin no// 'dod chags zhe sdang gti mug dag ni las brtan par byas pa lta bu yin no// dmigs pa ni khri lta bu yin no// dbang po ni pir lta bu yin no// phyi rol gyi yul sgra dang / reg pa dang / ro dang / gzugs dang / dri sna tshogs dag ni tshon rtsi sna tshogs lta bu yin no// 'khor ba ni rtsig pa lta bu yin no// shes pa ni snang ba lta bu yin no// brtson 'grus rtsom pa ni lag pa lta bu yin no// las kyi 'bras bu rnam par smin pas byas pa'i gzugs mang po dag ni/ ri mo'i gzugs cha byad dang / dbyibs dang / mdog dang / 'byor par gyur pa mang po dag lta bu yin no// yang dge slong bsam gtan la zhugs pa de/ sems ri mo mkhan lta bu de nyid rnam pa gzhan gyis mthong ste/ dper na/ gang ri mo mkhan de mgu na/ tshon rtsi'i rnam pa legs par sbyang ba byas pa gsal bar 'gyur zhing // pir gyis yang dang yang du legs par 'dri na de'i tshe/ gzugs legs par 'dri ba de bzhin du/ gang sems ri mo mkhan lta bu 'di mgu na bsam gtan gyi bya ba la/ tshon rtsi lta bu'i bsam gtan gyi rnam pa yongs su sbyang ba byas pa/ tshon rtsi lta bu gsal bar 'gyur zhing // pir gyis yang dang yang du legs par 'dri ba lta bu'i dmigs pa lung phog pa yongs su sbyang ba byas pas/ 'og dang / steng du mnyam par 'jog pa dang / ldang ba la skyo ba med na/ sems ri mo mkhan lta bu de/ bsam gtan gyi sar gzugs legs par 'dri'o// gal te mi dga' na/ sems ri mo mkhan lta bu de/ sems can dmyal ba dang / dang / dud 'gro'i sa ngan pa der 'gro ba'i ris dang / gnod pa dang / lcags kyi gtun shing pir lta bus mi dge ba'i tshon rtsi blangs nas snod lta bur gyur pa'i sems can dmyal ba dang / dud 'gro dang / kyi gzugs de dud 'gro'i 'gro ba'i gzugs ma legs pa 'dri ste/ rgya cher snga ma bzhin du sbyar ro// yang dge slong de sems spre'u lta bur mthong ste/ ji ltar spre'u ni 'phyar ba yin te/ shing dang / lcug ma dang / me tog dang / 'bras bu dang / ri brags kyi bu ga dang / sman ljongs tha dad pa thogs pa med par 'gro ba de bzhin du/ sems spre'u ltar 'phyar ba 'di yang tha dad pa lta bu'i sems can dmyal ba dang / dang / dud 'gro dag gi 'gro ba lngar 'gro ste/ sems can ni shing lta bu'o// sred pa'i lcug ma ni lcug ma'i rnam pa du ma lta bu yin/ rtog pa ni me tog gi yal ga lta bu yin no// sgra dang / ro dang / gzugs dang / dri dang / ri sul dang / bu ga dang / spyod pa sdug pa dang mi sdug pa'i khams gsum ni 'bras bu lta bu yin no// lus ni phug pa lta bu yin no// sems spre'u lta bu sems can dmyal ba dang / dang / dud 'gro dang / lha dang / mi rnams kyi gnas rnams su thogs pa med par 'gro ste/ sems spre'u lta bu de 'khor ba'i sar 'khyam mo// yang dge slong bsam gtan la zhugs pa de sems gar mkhan lta bur mthong ste/ ji ltar gar mkhan dag cha byad dang / tshon rtsi dang / sa dang / gos dang / sil snyan sna tshogs dag thogs nas/ gar mkhan gar byed pa de bzhin du/ sems gar mkhan lta bu 'di yang sa dang 'gro ba'i ris kyis sna tshogs su las kyis sprul pa'i cha byad sna tshogs thogs shing rgyu dang rkyen rnam pa sna tshogs 'dzin pa ni cha byad sna tshogs thogs pa lta bu yin no// byed pa dag ni sil snyan rnam pa sna tshogs lta bu yin no// 'khor ba gar mkhan lta bu ni rang gi yul gar mkhan lta bu yin te/ gar nyid kyis sems gar mkhan lta bu 'khor ba thog ma med cing yun ring ba rnam pa sna tshogs du mar gar byed do// yang dge slong de sems nya lta bu chu bo'i nya lta bur mthong ste/ ji ltar nya ni ri'i chu bo 'gyur zhing dba' rlabs 'khrugs pa gting zab la rgyun drag ste/ bzod par dka' zhing 'bab pa'i rgyun gyis shing ljon pa mang po rtsa nas 'byin par nus la 'gyur ba'i shugs drag po bzlog par dka' ba'i las mi bzad par 'byung zhing 'jug pa de bzhin du/ sems nya lta bu 'di yang srid pa gsum gyi dba' rlabs 'khrugs pa ni 'gyur zhing dba' rlabs 'khrugs pa lta bu yin la/ mnar med pas mchog tu zab pa ni 'dod pa'i khams kyi chu bo rab med ltar gting zab pa yin/ byis pa so so'i skye bo thams cad kyi dge ba dang mi dge ba'i las kyi rgyun bzod par dka' ba'i 'gro ba dag tu pha rol du 'gro ba ni rgyun drag po bzod par dka' ba lta bu yin la/ 'gro ba lnga'i chu bor rgyu ba'i rgyun drag pos bskal pa du ma tsam du 'dren par 'gyur ba mi bzod pa ni 'bab pa'i rgyud 'gyur ba'i shugs drag pa lta bu yin/ mi rtag pa nyid kyis 'gyur ba'i shugs bzlog par dka' ba ni bzlog par dka' ba lta bu yin te/ srid pa chu bo lta bur sems nya lta bu 'byung zhing 'jug ste/ lha dang mi dag tu ni 'byung la sems can dmyal ba dang / dang / dud 'gro rnams su ni sred pa chu bo lta bur sems nya lta bu 'jug go / de nas gzhan yang ji ltar na dge slong rnal 'byor la gnas pa de las dang chos dang rnam par smin pa shes shing sems can thams cad sems la rag las pa mthong la/ sems kyi rnam pa sems kyi dbang du gyur cing sems kyis bslus pa mthong ste/ rnal 'byor spyod pa nang gi chos la chos kyi rjes su lta zhing gnas pa des thos pa las byung ba'i shes pa'am lha'i mig gis sems can thams cad sems kyi las la rag las shing sems kyi las kyi rnam pa la sems rag las pa mthong ste/ kye ma 'khor ba thog ma dang tha ma med pa nas 'gro ba du mar rab tu rgyu ba'i sems can 'di dag ji ltar 'gyur snyam mo// de thos pa las byung ba'i shes pa'am lha'i mig gis sems can gyi sems kun nas nyon mongs pas 'ching zhing rnam par byang bas 'grol bar mthong ngo // de la sems kyi rnam pa mang ste/ dmigs pa'i bye brag dang / ngo bo nyid kyi bye brag dang / 'gro ba'i ris kyi bye brag gis 'gro ba rnams kyi rnam pa lnga'o// rten bzang po'i bye brag gis dal 'byor dang ldan pa dang / kun du sbyor ba'i 'du byed dang / yang dag par ldan pa'i sems bag la nyal dang ldan pa dang / nam mkha' la sogs pa gsum dang rtag tu mi ldan pa ste/ rnam pa lnga yin no// de yang dbang po'i bye brag gis ni dpag tu med la/ sred pa'i gnas sna tshogs kyi bye brag gis mdor na kun nas nyon mongs pa 'di'i phyogs 'di ni sems las byung ba lngar 'gyur ro// ji ltar na rnam par byang ba'i phyogs su 'gyur zhe na/ nyon mongs pa'i rtsa ba gsum dag gi gnyen po gsum yin no// 'das pa dang / ma 'ongs pa'i yang dag par rdzogs pa'i sangs rgyas thams cad kyi gsung rab yang dag pa'i lam ston pa ni 'di lta ste/ 'dod chags la ni mi sdug pa'o// zhe sdang la ni byams pa'o// gti mug la ni rten cing 'brel bar 'byung ba'o// de lus la 'dod chags skye ba na/ de lus de la dmigs nas gnas shing rnam par 'byed de/ rkang pa dang / sen mo dang / mdog dang / yan lag dang / nying lag rags pa'i bar la rnam par 'byed pa ni bdag gang yin/ bdag gi ci yin zhes de rang gi yan lag gi phyogs la rkang pa dang / sen mo lus tha dad par lta ste/ gang la bdag tu nga rgyal 'jug pa 'di ni sen mo dang lus ma yin zhing // rkang pa'i sen mo lus sam bdag ma yin/ gang la bdag tu nga rgyal 'jug pa 'di ni/ rkang pa'i mthil lus ma yin zhing long bu bdag gam lus ma yin/ rkang pa'i rting pa bdag gam lus ma yin zhing bsdus pa bdag gam lus ma yin/ sta zur dang dpyi bdag gam lus ma yin/ gzhang bdag gam lus ma yin/ sgal ba'i rus par gyur pa bzhi bcu rtsa lnga bdag gam lus ma yin/ ltag pa bdag gam lus ma yin/ bzhin gyi rus par gyur pa bdag gam lus ma yin te/ dge slong des rnam par phye na don gzhan du gyur pa'i lus ma mthong zhing so so la yang lus ma mthong la/ rnam par phye na yang lus ma mthong ngo // mig dang / rna ba dang / sna dang / lce dang / lus dang / yid la yang lus sam bdag mi mthong zhing bdag nyid med do// de ltar lus rdul phra mor so sor rnam par 'byed de/ de bdag gi lus yungs kar tsam dang phye ma lta bur mthong ngo // de 'byung ba chen po rnams rnam par 'byed de bdag ni gang zhig // ci sa'i khams bdag yin nam/ chu'i khams bdag yin nam/ me'i khams bdag yin nam/ rlung gi khams bdag yin nam snyam mo// de don dam par na bdag gi khams ma mthong zhing bdag gi khams mthong ba med pa na don gzhan du gyur pa ma mthong ste/ dper na shing ljon pa du ma 'dus pa la tshal du mthong la shing ljon pa re re la tshal med do// don dam par na tshal zhes bya ba shing ljon pa ma gtogs par tshal med la yang dag par na shing ljon pa yang shun pa dang / rtsa ba dang / yal ga dang / lo ma dang / lcug ma ma gtogs par don gzhan du gyur pa med de/ kun rdzob tu ni tshal yod do// de ltar lus 'di yang lag pa la sogs pa 'dus pa tsam 'di la kun rdzob tu 'di ni lus yin no// zhes 'du shes 'jug go snyam nas de lus de'i chos kyi de kho na nyid shes nas lus la 'dod chags dang bral zhing lus kyi yan lag dang nying lag dag la 'dod chags dang bral bar 'gyur ro// de 'dod chags dang bral na dga' ba'i 'dod chags kyi mod las skyes pa yang 'byung ba'i sred pas gnod pa med de/ de ltar 'dod chags kyi gnyen po la rab tu brtson no// ji ltar na zhe sdang gi gnyen po la rab tu brtson zhe na/ de byams pa la gnas par 'gyur te/ kye ma sems can 'di dag ni nyam nga bar zhugs pa yin te/ 'di lta ste/ 'gro ba lnga rnams su skye ba dang / 'chi ba dang / 'chi 'pho dang / 'byung ba dag 'jigs pa lngar zhugs shing shi ba'i lus rus pa lta bu de dag la ma lta bur snying rje skye'o// rma la ba tshwas byugs pa lta bu'i sems can sdug bsngal ba 'di dag la ji ltar khro ba skyed de sems can de dag ni rang bzhin gyis sdug bsngal ba yin no snyam ste/ de nyon mongs pa'i rnam pa chen po gnyis pa la gnas so// yang dge slong de ji ltar na nyon mongs pa chen po gsum pa so sor 'jig pa la rab tu brtson zhe na/ gti mug gis bsgribs pa'i sems can ni lus kyis nyes par spyad pa spyod pa dang / ngag gis nyes par spyad pa spyod pa dang / yid kyis nyes par spyad pa spyod pa yin te/ lus dang bral nas ngan 'gro log par ltung ba sems can dmyal ba rnams su skye'o// gang gi tshe yang dag pa'i lta ba sngon du song bas gti mug dang bral bar 'gyur ba de'i tshe lus kyis legs par spyad pa dang / ngag gis legs par spyad pa dang / yid kyis legs par spyad pa spyod pa de chos dang chos ma yin pa'i de kho na nyid shes par 'gyur ro// gang gi tshe chos dang chos ma yin pa de dag gi de kho na nyid shes shing // rnam par shes par 'gyur ba de'i tshe nyon mongs pa chen po gsum pa'i ngo bo nyid med par 'gyur ro// dge slong de nyon mongs pa gsum po de dag gzhig pa'i gnyen po gsum ni nyon mongs pa dang nye ba'i nyon mongs pa thams cad kyi kun du sbyor ba dang / bag la nyal so sor gnas pa 'jig par 'gyur ba yin te/ dper na/ shing ljon pa'i rtsa ba bcad na shun pa dang / rtsa ba dang / 'dab ma dang / lo ma dang / sdong po dang / yal ga dang / me tog dang / 'bras bu la sogs pa de dag thams cad rul pa'am/ rnyis par 'gyur ba de bzhin du gsum po de dag bcom na/ nyon mongs pa thams cad bcom par 'gyur ro snyam mo// de nas gzhan yang ji ltar na dge slong de sa gzhan bdun pa las sa gzhan brgyad pa la 'jug ce na/ rnal 'byor spyod pa de nang gi chos la chos kyi rjes su lta zhing gnas pa de thos pa las byung ba'i shes pa'am/ lha'i mig gis mthong ste/ ji ltar na dge slong thog ma nyid du 'di ltar mig gis yang dag pa ji lta ba bzhin mthong zhing ji ltar na mig gis rnam par shes par bya ba'i gzugs rnams la byis pa so so'i skye bo kun du chags shing rnam par chags la shin tu rmongs shig gu snyam na/ de la kun du chags pa'i gnas su 'gyur ba ni mdza' bshes mthong ba'am/ gzugs sam/ bud med dam/ de las gzhan pa mthong na kun du chags par 'gyur ro// zhe sdang gi gnas su 'gyur ba ni 'gran zlar gyur pa'am/ 'gran zla'i gnas su 'gyur ba dag la zhe sdang bar 'gyur ro// 'dod chags dang zhe sdang gis bsgribs pa'i mig dag ni yang dag pa ji lta ba bzhin mi mthong ste/ gti mug gis bsgribs pa'i byis pa so so'i skye bo'i sems ni kun du rtog pa tsam gyi mig gi rnam par shes par bya ba la kun du chags shing rnam par chags la shin tu rmongs so// sred pas bslus pa'i mi ni rang gi 'dod pa'i rnam par rtog pas bdag nyid la bdag nyid kun du chags par byed de/ dper na khyi ni sha med pa'i rus pa blangs te khar bcug go// de 'gram so'i bar du rus pa bcug pa'i kha chu 'dzag pas gsher ba la za la/ de la chags pa'i khyi yang rang gi kha'i so'i bar nas khrag 'ong ste/ de rus pa de'i ro yin par sems kyi ro 'di ni bdag nyid kyi khrag la bdag nyid myong bar byed do snyam du mi sems shing ro la chags pa'i khyi de lce yang za'o// ro la chags pa'i bsgribs pa rus pa yin par sems pa de ni kun du rtog pa tsam kho na yin te/ de bzhin du byis pa so so'i skye bo mig gi rnam par shes par bya ba'i gzugs mig tu sdug pa'i gzugs dag la kun du chags par 'gyur ro// de kha chu lta bu'i rnam par rtog par blo gros bsgribs pa yin la/ rnam par dpyod pa ni rus pa lta bu yin/ mig ni khar bcug pa lta bu yin te/ de lta de ltar za'o// de'i sred pa ni gang gis khrag 'dzag pa lta bu yin te/ 'di ni bdag gi gzugs yin no snyam du sems pa 'di ni/ sred pa khrag gi ro la chags pa lta bu yin te/ de ro de la chags so// de la khyi ji lta ba bzhin du byis pa so so'i skye bo yang de dang 'dra/ rus pa ji lta ba bzhin du mig gi rnam par shes par bya ba'i gzugs kyang de dang 'dra/ 'gram sos za bar byed pa de ji lta ba bzhin du rnam par rtog pa yang de dang 'dra/ so ji lta ba bzhin du yul yang de dang 'dra ste/ de lta bas na mig gi rnam par shes par bya ba'i gzugs rus gong lta bu dag gis byis pa so so'i skye bo thams cad rnam par slu bar byed do snyam mo// yang dge slong de sems par byed do// ji ltar na 'khor bar yid byung ba'i dge slong dag sred pa'i 'jigs pas 'jigs shing // 'dod pa thams cad rab tu spong zhig gu snyam mo// ji ltar glang po che lo drug lon pa glang po che'i cho ga shes pa'i mis bskor cing lus chen po de shing thags kyis bskor te/ bcing ba lnga yis bcings nas bu ram shing dang / la du dang / bu ram chang dang / bza' ba dang / btung ba'i ro mang po sbyar cing // sil snyan dang / glu dang / sgra dbyangs dag gis de rnam par 'dul bar byed de/ gang gis de tshal gyi bde ba brjed par bya ba brjed nas/ der glang po che tha mal pa dag dang lhan cig gnas par byed cing de gzhan gyis bkrir rung bar byed do// de nas glang po che'i cho ga shes pa des de ltar yongs su spyod pa na rang gi tshal gyi bde ba 'dod pa'i gnas ri dang / sman ljongs dang / tshal dang / me tog dang / 'bras bu dang / bya'i sgra dang / chu'i rgyun dang / sa phyogs dga' ba rjes su bsams shing bcings pa thams cad kyang bde ba de dag rjes su dran nas/ bcings pa thams cad bcad de/ glang po che'i cho ga shes pa'i mi la yang 'dzem pa med par byas/ shing thags btsugs pa yang bcom/ bu ram shing gi dum bu dang / la du dang / bu ram chang dang / btung ba'i ro dag ni 'thungs la glu dbyangs dag gis gzhag par ma nus shing de'i yid rnam par gdul ba dang / de'i tshal gyi bde ba brjed par bya bar ma nus/ glang po che tha mal pa dang lhan cig 'dra bar 'gro bar mi 'dod cing yang tshal de dag dran pa de bzhin du rnal 'byor spyod pa'i dge slong de thog ma med pa'i dus nas zhugs pa/ 'ching ba lnga dag gis bcings te/ lnga gang zhe na/ 'di lta ste/ sgra dang / reg pa dang / ro dang / gzugs dang / dri sdug pa dag yin no// glang po che cho ga shes pa'i mis bskor ba lta bu gang zhe na/ 'di lta ste/ mig dang / rna ba dang / sna dang / lce dang / lus dang / yid kyi rnam par shes pa kun nas nyon mongs pa rnams yin/ rang gi blo gros khyim gyi gzeb lta bus bskor ba ni 'di lta ste/ bu dang / chung ma dang / kun dga' ra ba dang / bran mo dang / bran pho dang / longs spyod dang / khyim gyis bskor ba yin/ bu ram shing dang / la du dang / bu ram chang dang / btung ba'i ro zhes bya ba ni kun du rtog pa'i la du 'dod chags kyi skom zhes bya ba de'i tshig so// sred pa la rnam par chags pa ni glu dbyangs lta bu yin no// dga' ba'i 'dod chags ni bcings pa lta bu yin/ glang po che tha mal pa dang 'dra bar zhes bya ba ni mi tha mal pa log par lta ba glang po che zhes bya ba de'i tshig yin no// lhan cig gnas zhes bya ba ni de dag dang lhan cig 'jig tshogs la lta zhing tshul khrims dang / brtul zhugs mchog tu 'dzin pa dang / yang dag par 'brel ba mi tha mal pa'i khar sbrang rtsi lta bu log par lta ba'i gtam dag gis rab tu dga' ba'o// gzhan gyis bkrir rung ba zhes bya ba ni 'dod chags zhe sdang gti mug gi dbang du gyur pa zhes bya ba'i tshig so// glang po che'i cho ga shes pa zhes bya ba ni rnal 'byor spyod pa zhes bya ba de'i tshig yin no// yongs su spyod pa na zhes bya ba ni gti mug nyon mongs pa thams cad dang 'grogs pa zhes bya ba de'i tshig so// nges par 'byung ba'i ri dran zhing ri'i sman ljongs zhes bya ba ni bsam gtan dang / snyoms par 'jug pa zhes bya ba de'i tshig so// me tog dang 'bras bu zhes bya ba ni yang dag pa'i lam la sems bskyed pa'i 'bras bur gyur pa mya ngan las 'das pa'o// bya'i sgra zhes bya ba ni chos kyi gtam gyi sgra zhes bya ba de'i tshig so// chu bo'i rgyun dga' ba zhes bya ba ni shes rab kyi chu bo zhes bya ba de'i tshig so// rgyun ces bya ba ni sems rtse gcig ces bya ba de'i tshig so// sa phyogs zhes bya ba ni tshangs pa'i gnas zhes bya ba de'i tshig te/ 'di lta ste/ byams pa dang / snying rje dang / dga' ba dang / btang snyoms so// rjes su bsams nas zhes bya ba ni bsam gtan gyi bde ba rjes su bsams pa yin te/ rnal 'byor spyod pa de glang po che'i tshogs lta bu'i rjes su 'gro'o// de lta bas na glang po che lta bur rnal 'byor spyod pas bya'i/ khyi lta bur ni mi bya'o// de nas gzhan yang ji ltar na dge slong de sa gzhan brgyad pa las sa gzhan dgu pa la 'jug ce na/ rnal 'byor spyod pa nang gi chos la chos kyi rjes su lta zhing gnas pa des thos pa las byung ba'i shes pa'am lha'i mig gis brtags na/ khams gsum pa 'di dag thams cad ni mi rtag pa dang / sdug bsngal ba dang / stong pa dang / bdag med pa dang / mi gtsang ba'i snod du gyur pa 'dod pa thams cad kyang mthong ste/ dper na nags tshal gyi khrod na ri nags chen po'i ngam grog la shing 'bra go skye ba skyon du ma dang ldan pa yin te/ de la 'bras bu chung ngu yod pa blang bar dga' zhing nyes pa mang por 'gyur ba dang / ngam grog tu ltung ba'i nyes pas srog la the tsom za bar byed pa dang / khong stong gi nyes pas g.yang sa'i phyogs su ltung ba dang / shing mthon po la 'dzegs pa dag gi srog 'chad par byed pa'o// gal te mi byis pa so so'i skye bo rmongs shing mun par gyur pa dag ro la chags pa de 'bras bu de dag mthong nas/ ngam grog dang / g.yang sa dang / shing khong stong mthon po ltung ba'i sar 'gro ste 'chi bar 'gyur ba mi sems so// byis pa so so'i skye bo blo zhan pa ro chung ngu myong bas phrogs pa de dag shing de la 'dzegs so// de shing de las 'bras bu dag ma thob par de'i srog ni g.yang sar gtong ngo // gal te rang bzhin gyis thabs gzhan dang ldan pa'am/ dge ba'i las byed pa kha cig ni de 'dod chags kyi ro ches chung bas byis pa'i blo'i nyes dmigs ches mang ba bcings par mthong ba de bzhin du/ dge slong des nags tshal gyi khrod lta bur 'gro ba lnga'i rim pa mthong ngo // // 'phags pa dam pa'i chos dran pa nye bar gzhag pa/ bam po drug pa/ ngam grog chen po zhes bya ba ni nyes pa thams cad ngam grog lta bu yin no// shing 'bra go zhes bya ba ni 'dod pa'i shing zhes bya ba de'i tshig so// skyon brgya phrag du ma zhes bya ba ni nyon mongs pa brgya phrag stong du ma ste de dag tshor ba sdug bsngal zhes bya ba'i tshig so// shing la yod pa'i 'bras bu zhes bya ba ni sgra dang / reg pa dang / ro dang / gzugs dang / dri sdug pa 'dod pa de dag la rnam par chags pa'i blo zhes bya ba de'i tshig so// blang bar dka' zhes bya ba ni 'dod pa'i 'bras bu blang bar dka' ba yin te/ dper na rgya mtshor 'jug pa dang / mtshon gyis 'khrug pa dang / rgyal po la sten pa dang / chom rkun dang / tshong pa la sogs pa'i nyon mongs pas thob pa bzhin no// 'dod pa'i 'bras bu lta bu nyes pa mang po zhes bya ba ni 'dod chags zhe sdang gti mug ces bya ba de'i tshig so// ngam grog dang / g.yang sa zhes bya ba ni sems can dmyal ba dang / dud 'gro dang / kyi g.yang sa zhes bya ba de'i tshig so// srog la the tsom za bar 'gyur zhes bya ba ni chos kyi srog ces bya ba de'i tshig so// shing khong stong gi nyes pa zhes bya ba ni stong pa dang / gsog dang / gsob dang / snying po med pa zhes bya ba de'i tshig bla dgas so// rmongs pa'i mi 'gro'o zhes bya ba ni byis pa log par lta ba zhes bya ba de'i tshig yin te/ de lta bas na skyon mang po du ma 'bras bu med pa'i 'dod pa mnog chung ba mthong nas dge slong de 'dod pa thams cad la kun du rtog par mi byed do// yang dge slong de 'dod pa me 'bar ba lta bur mthong ste/ ji ltar mar me mthong na dga' la reg na mchog tu tsha ba la/ phye ma leb rmongs pa mar me kha dog sdug par mthong nas mar me de'i nang du song ba dang / de 'chi bar 'gyur ba de bzhin du 'dod chags zhe sdang gti mug gis bsgribs pa'i byis pa so so'i skye bo phye ma leb lta bu dag ni 'dod pa thams cad la kun du dga' bar lta'o// mar me lta bu zhes bya ba ni gal te mar me der lus song ba'i phye ma leb bzhin du sems can dmyal ba dang / dud 'gro dang / rnams su sreg par 'gyur te/ de lta bas na 'dod pa dag gis chog go snyam nas/ dge slong de 'dod pa dag las 'dod chags dang bral bar 'gyur ro// de nas gzhan yang dge slong de sems can dag 'ching ba gang gis bcings shing 'khor bar kun du 'khor snyam nas/ rnal 'byor spyod pa nang gi chos la chos kyi rjes su lta zhing gnas pa de thos pa las byung ba'i shes pa'am lha'i mig gis brtags na/ 'jig rten 'di ni 'ching ba gnyis kyis bcings te/ zas kyi 'ching ba dang / reg pa'i 'ching ba'o// de la zas kyi 'ching ba ni rnam pa bzhi ste/ kham gyi zas gang zhe na/ 'di lta ste/ mi'i gnas bzhi dang / 'dod pa na spyod pa'i lha'i ris drug dang / sems can dmyal ba chen po brgyad dang / dud 'gro dang / kyi phyogs gcig go// yid la byed pa'i zas yod pa de dag mthong ste/ 'di lta ste/ gzugs na spyod pa'i lha'i bsam gtan gyi zas so// reg pa'i zas ni bya dang / mig gis lta ba dag gi 'o// de'i rnam pa gzhan ni 'dod pa'i khams kyi byis pa so so'i skye bo mi dang / dang / dud 'gro dang / sems can dmyal ba 'di dag thams cad ni 'khrig pa'i reg pa la rab tu chags pa yin te/ gang 'dod pa la sten pa de ni 'dod pa'i khams su 'byung ngo // mnyam par dmigs pa'i zas ni gzugs med pa'i snyoms par 'jug pa yin te/ de lta bas na 'jig rten 'di ni gnyis kyis bcings te/ kun du sbyor ba dang / bag la nyal ba thams cad kyi 'ching ba dag las de 'dod chags dang bral ba ma yin no// de mig gi rnam par rig par bya ba'i gzugs rnams la/ rnam pa gzhan gyis mig gis yang dag pa ji lta ba bzhin mthong ste/ mig gi 'dus te reg pa las byung ba gang yin pa de las bde bar 'gyur ba dang / dmigs pa bde ba la rnam par smin pa mi bde ba'i las byung ba de yang yang dag pa ji lta ba bzhin du mthong ngo // de bzhin du mig gi rnam par rig par bya ba yid mi bde bar 'gyur ba'i gnas gang yin pa de mig gi 'dus te reg pa las byung ba'i sdug bsngal rnam par smin pa bde ba las byung ba de yang yang dag pa ji lta ba bzhin du rab tu shes so// mig gi rnam par rig par bya ba de gang yin zhe na/ gzugs la dmigs pa bde ba ni rnam par smin pa mi bde ba yin te/ 'di la nang gi chos la chos kyi rjes su lta ba'i mig gis tshul bzhin ma yin pa yid la byed pa dmigs pa'i gzugs mthong ste/ da ltar byung ba'i rnam par smin pa bde ba la bde'o zhes rab tu shes shing // rtog par byed la ro myong bar byed do// yongs su 'gyur bas rnam par smin pa sdug bsngal ba ni sems can dmyal ba dang / dang / dud 'gror yang dag par 'grub par 'gyur ro// gang dag da ltar byung ba la rnam par smin pa bde ba ma yin pa ma yin la yongs su 'gyur bas rnam par smin pa bde ba'i las de gang yin zhe na/ 'di la mig gis rnam par rig par bya ba'i gzugs rnams mthong nas mig gi 'dus te reg pa las byung ba'i tshul bzhin yid la byed pa la mngon du phyogs pa'i sems de la chags pa med cing yid 'jug pa med pa de ni da ltar byung ba la rnam par smin pa sdug bsngal ba yin la/ yongs su 'gyur bas lha dang mi'i bde bar skye zhing mya ngan las 'das pa'i mthar phyin par 'gyur ro// de bzhin du rna ba dang / sna dang / lce dang / lus dang / yid kyi rnam par shes pa'i chos rnams la yang sbyar ro// de nas gzhan yang ji ltar na dge slong de mig gis rig par bya ba'i gzugs rnams la btang snyoms su gnas zhe na/ rnal 'byor spyod pa nang gi chos la chos kyi rjes su lta zhing gnas pa'i dge slong gi mig gis 'di la gzugs mthong nas/ ma chags shing rnam par ma chags la rnyog pa can du ma yin/ smod pa med cing dga' bar mi byed la yid la mi byed/ tshul bzhin ma yin pa yid la byed pas bsgribs pa ma yin zhing btang snyoms pa yin te/ de ni btang snyoms su 'gyur ba'i gnas la sdug bsngal dang / bde bar 'gyur ba'i gnas mi dmigs so// yang dge slong de sa drug pa'i rab tu dbye ba'i ngo bo sa gzhan bcu pa la 'jug ste/ 'di lta ste/ mi lcogs pa med pa dang / bsam gtan dang po'i sa khyad par can dang / bsam gtan bzhi pa ste/ sa drug pa'i rab tu dbye ba la 'jug go// de skyes nas 'gog par 'gyur ba'i lam 'phags pa'i lam yan lag brgyad pa'i sgo rtogs shing khong du chud pa'i chos skye ba dang / 'jig pa mthong zhing yang dag par thob nas rab tu 'bad do// de de ltar rab tu 'bad pa na sa bla'i gnod sbyin dag gis bdud kyi 'ching ba phal cher spa gong bar mthong nas dga' ste/ bar snang la spyod pa'i gnod sbyin dag la mngon par bsnyad do// de dag gis kyang rgyal po chen po bzhi la mngon par bsnyad do// de dag gis kyang rgyal chen bzhi'i lha rnams la mngon par bsnyad do// rgyal chen bzhi'i ris kyi lha rnams kyis kyang sum cu rtsa gsum pa rnams la'o// sum cu rtsa gsum pa rnams kyis kyang 'thab bral ba rnams la'o// 'thab bral ba rnams kyis kyang dga' ldan pa rnams la'o// dga' ldan pa rnams kyis kyang 'phrul dga' ba rnams la'o// 'phrul dga' ba rnams kyis kyang gzhan 'phrul dbang byed pa rnams la'o// gzhan 'phrul dbang byed pa rnams kyis kyang tshangs ris pa rnams la mngon par bsnyad de/ de ltar 'dzam bu'i gling du rigs kyi bu che ge mo zhig ces bya ba rgya cher snga ma bzhin du sbyar ba nas sa gzhan brgyad pa la 'jug pa dag sa drug pa'i nang du lhag par zhugs pa de tshangs ris kyi lha dag gis thos nas mchog tu dga' la bsam gtan la bde bar gnas pa btang ste/ kun du dga' bar gyur pa'i bar de thos nas shin tu dga' bar 'gyur ro// 'dir tshigs su bcad pa/ dge dang mi dge dag gi las// bdag gis byas pa'i las kun gyi// 'bras bu nges par spyod 'gyur te// lus can dag dang 'brel ba yin// nyon mongs sa ni dang por mngar// rnam par smin pa tsha ba yin// de dag don med byed pas na// dug dang 'dra bar spang bar bya// nyon mongs dbang du mi 'gro zhing // ye shes dbang du 'gro bya ste// ye shes ldan pa tshe 'di dang // pha rol dag tu bde ba 'thob// ji ltar rtswa la mes bsregs bzhin// shes pas rtag tu nyon mongs gzhom// tshangs pa dkon mchog gsum ston pa// ye shes me lce mchog yin no// gang dag ye shes spyod yul dga'// de dag zhi ba'i lam la gnas// gang dag nyon mongs sbrul bsregs pa// de dag thams cad zhigs par gyur// dpa' bo gang dag phan tshun shes// mkhas pa de nyid mthong ba ni// de dag gnas ni dam par 'gro// skye dang 'chi ba spangs pa yin// gang dag 'khor la mngon dga' zhing // mgu ba nyon mongs dgra dag gis// rtag tu bcing bas bcings pa ste// de dag sred pa nyam ngar 'khyam// gang dag nges 'byung blo yod cing // gang dag rtag tu zhi spyod pa// de ni lha yi ris dag gi / tshangs pa'i 'jig rten 'byung bar 'gyur// 'dod la sogs la gang sdang ba// sangs rgyas la sogs rtag tu mchod// shing skam me yis bsregs pa ltar// de ni 'khor ba 'jig par byed// gang dag sems kyi dbang mi 'gro// rtag tu de rjes sems 'gro ba// mun la nyi ma shar ba ltar// de ni nyon mongs nges par 'joms// sems ni dgra nang dgra chen te// de las gzhan pa'i dgra med do// ri ni dus su bsregs pa ltar// sems can rtag tu sems kyis bsregs// byis pa blun po sems dbang song // dbang po ma thul gang yin pa// de yi sdug bsngal zhi med cing // de yi mya ngan 'das pa ring // sdug bsngal sdug bsngal rnam smin dang // sdug bsngal rgyu ni rnam shes pa// kun nas nyon mongs 'dus pa yi// 'ching ba thams cad 'jig par byed// snang ba'i nang na shes pa mchog // mun pa'i nang na gti mug ste// de ltar gang zhig snang la dga'// de ni mkhas pa zhes bya 'o// don rnams mchog kun med byed pa// dpa' bos gti mug rnam par spongs// gang zhig gti mug dbang song ba// de la zhi ba med pa yin// gal te che bar bdag 'dod na// me yis reg par gyur kyang rung // sbrul dang lhan cig 'dug kyang sla'i// nyon mongs lhan cig sbyor mi bya// bdud rtsi'i nang na shes pa mchog // che ba'i nang na gter mchog yin// gnyen gyi nang na gnyen mchog ste// nor gyi nang na nor mchog go// de lta bas na ye shes mes// rtag tu nyon mongs ri bsreg go// nyon mongs ri dag bsregs pa ni// bde ba'i gzhi la gnas pa yin// mi gang blo ni zhan pa dag // chos ma yin pa nyon mongs gzeb// 'khor ba dag las ma rgal ba// mun pa mun nag nang du 'jug // gang dag chos la blo rtag pa// de dag dam pa rtag tu mchod// de dag tshe rabs 'bras bur ldan// de dag blo yis gtse ba med// de ltar dge slong de chos dang chos ma yin pa de dag gi rnam pa yang dag pa shes par gyur nas gnas te/ de ltar de shin tu dri ma med pa'i sems kyis tshe 'bum phrag du ma'i 'khor ba'i ri'i rtse mo 'jig par byed cing spong bar byed la 'joms par byed de/ yang 'byung bar mi byed/ de'i nyon mongs pa'i dgra 'joms par byed cing // de'i mya ngan las 'das pa'i mthar byed do// de nas gzhan yang dge slong de las kyi chos kyi rnam par smin pa gzhan rjes su sems par byed de/ ji ltar na nyes par byas pa'i sems kyi rgyu'i rgyun rnam pa du ma chu bo'i rgyun ltar 'bab pa'i sems can rnams kyis nyes par byas pa'i las kyi 'bras bu'i sa mngon du gyur pa sems can dmyal ba'i tshor ba mi bzad pa tsha ba rtsub pa dag myong bar 'gyur snyam nas nang gi chos la chos kyi rjes su lta ba de legs par byas pa dang / nyes par byas pa'i de kho na nyid dpyod pa'i blos rtog par byed de/ kye ma srog chags 'di dag ni sems kyis bslus shing sred pas bslus nas yang sos dang / thig nag dang / bsdus gzhom dang / ngu 'bod dang / ngu 'bod chen po dang / tsha ba dang / rab tu tsha ba dang / mnar med pa'i gnod pa'i nyen 'khor gyi sems can dmyal bar ji ltar skye bar 'gyur/ 'di ltar las mngon sum du gyur pa sems can dmyal ba'i 'khor ni gang zhig // sems can dmyal bar las gang gis srog chags rnams sems can dmyal ba'i 'khor du 'gro snyam nas/ dge slong des thos pa las byung ba'i shes pa'am lha'i mig gis brtags na sems can dmyal ba chen po yang sos na yod pa'i 'khor gyi ming ni 'di lta ste/ mi gtsang ba'i 'dam dang / lcags kyis bsgyur ba dang / snod du btso ba dang / gnod pa rnam par ma zhi ba dang / mun pa dang / kun du mi dga' ba dang / tshor ba bdo ba dang / nad thams cad pa dang / mtshon 'bab pa dang / gnod pa drag pa dang / ne'u le nag po lta bu dang / gzhan du 'gyur ba dang / sdug bsngal gyis gnod pa dang / pad ma'i phreng ba dang / mtshe'u dang / gnod pa mtho ba ste/ yang sos kyi 'khor bcu drug yin no// de la las gang gis sems can dmyal ba yang sos kyi 'khor du skye bar 'gyur snyam nas/ dge slong des thos pa las byung ba'i shes pa'am/ lha'i mig gis brtags na srog gcod pa kun du bsten cing bsgoms te mang du byas pa'i las dang las kyi nyer bsdogs dang / las kyi mjug dang ldan pas sems can dmyal ba yang sos su skye bar 'gyur te/ 'di ltar srog gcod pa chen po dang / 'bring dang / tha mas gnod pa chen po dang / 'bring dang / tha mar 'gyur ro// de la sems can dmyal ba chen po ni mi tshul khrims dang ldan pa'am sdom pa blangs pa'am/ tshul khrims kyi phyogs spyod pa'i sems can gzhan sems can du yang shes la bsams bzhin du srog bcad de las kyi mjug kyang sogs shing 'chags par mi byed la sems 'gyod par mi byed/ gzhan dag la yang rung bar rjod cing phyir zhing byed/ gzhan dag kyang srog gcod pa de la gcod du 'jug cing rab tu spro bar byed/ dga' bar byed cing rab tu gnas par byed la slob par byed/ gzhan dag gis byas pa la rjes su yi rang bar byed pa'i mi gti mug can yang dang yang du byed pa'o// de sems can dmyal ba'i gnas der skye bar 'gyur te/ mi rnams kyi lo lnga bcu gang yin pa de ni rgyal chen bzhi'i nyin zhag gcig go// bgrang ba'i tshul de lta bu'i nyin zhag sum cu la zla ba gcig go// zla ba bcu gnyis la lo gcig ste/ rgyal chen bzhi pa dag ni lo lnga brgyar 'tsho la de ni sems can dmyal ba chen po yang sos kyi nyin zhag gcig yin no// sdig pa tha ma dang / 'bring dang chen pos tshe thung ngu dang 'bring dang ring por 'gyur te/ dus ma yin par 'chi ba ni yod do// gal te sdig pa'i sa bon mi bzad pa byas na de'i 'khor gcig gam/ gnyis sam/ gsum mam/ bzhi'am/ lnga'am/ drug nas de bzhin du 'khor bcu drug gi bar dag tu smin par 'gyur ba nas sdig pa'i las bcom zhing bsal la zad par ma byas kyi bar du 'byung ngo // sems can dmyal ba gzhan dag gi lo lnga brgya ni lha'i bgrang ba'i tshul dang 'thun te mi'i ni ma yin no// de nas gzhan yang ji ltar na dge slong de sems can dmyal ba'i 'khor dag gi las mngon sum du gyur pa yin zhe na/ rnal 'byor spyod pa nang gi chos la chos kyi rjes su lta zhing gnas pa des sems ri mo mkhan lta bus ri mo lta bu'i rang gi las kyi 'bras bu'i sa'i cha sems kyi bsam pa'i gnas kyi rnam pa gnod pa bye ba khrag khrig 'bum phrag dag gi 'jigs pa gzhan dang mtshungs pa med pa'i sems can dmyal ba yang sos kyi 'khor dag rab tu 'byed par byed do// las gang gis 'khor mi gtsang ba'i 'dam du skye bar 'gyur snyam nas de thos pa las byung ba'i shes pa'am lha'i mig gis brtags na mi gtsang ba'i 'dam du skye bar 'gyur ba ni/ mi dge ba'i las kyi sa bon du gyur pa srog gcod pa yin te/ gal te 'dod chags kyis byed na bya yis bya la'am/ mig dud ka lta bus mig dud ka lta bu la'am/ dud ka lta bus dud ka lta bu la'am/ rgya'am gdos kyis dang dag gsod par byed la/ 'chags par mi byed cing // las kyi nyer bsdogs dang / las kyi mjug sogs pa snga ma bzhin du sbyar te de der skye bar 'gyur ro// de'i gnod pa'i phyogs gcig tu 'gyur ba ni 'di lta ste/ mi gtsang ba'i 'dam gyi 'khor du mi gtsang ba rab tu 'bar ba ro tsha ba zangs bzhus pa lta bu dang ldan zhing srin bu mchu rdo rje lta bu dang ldan pa dag gis kun tu gang ste/ de gal te mi gtsang ba de dag za na/ de'i srin bu de dag gis lus de'i nang du song ste sngar mchu za'o// phyis lce za ste/ de'i 'og tu rkan za/ rkan gyi 'og tu ol gong // ol gong gi 'og tu snying // snying gi 'og tu mchin pa/ mchin pa'i 'og tu mcher pa/ mcher pa'i 'og tu bAr sh+ma/ bAr sh+ma'i 'og tu bA k+sha li ka// bA k+sha li ka'i 'og tu gnye ma/ gnye ma'i 'og tu rgyu ma/ rgyu ma'i 'og tu long ka'i nang du song nas gnad thams cad dang / so'i gnad rgyus pa dang / sha dang / glo ba dag ste/ mi gtsang ba'i lus las srin bu 'byung ba de dag gis za'o// de sems can dmyal ba'i tshor ba tsha ba/ rtsub pa/ mi bzad pa/ mi'i bgrang ba'i tshul gyis lo du ma lo 'bum phrag du mar tshor ba myong bar 'gyur te/ ji tsam du sdig pa bya'i srog gcod pa ni byas gsod/ srog chags dud ka lta bu ni dud ka lta bus gsod/ rgya dang gdos kyis gsod pa rngon pa spyod pa'i ngang tshul can ni de dag gis gsod cing // de dag gis dbang du byas nas za ste/ de'i las kyi 'bras bu rnam par smin pas ji ltar de dag gis de zos pa de ltar srin bu de dag gis de'i nang du song nas za'o// rang gi las dge ba dang / mi dge ba'i 'bras bu 'dra ba ni gang gi tshe de'i sdig pa'i las bcom zhing spangs par gyur na/ de de'i tshe mi gtsang ba'i 'dam gyi 'khor gyi sems can dmyal ba las thar bar 'gyur zhing // sems ri mo mkhan lta bu de yang ri mo bris pa lta bu 'jig par 'gyur ro// de de las thar nas gal te lan grangs gzhan la myong bar 'gyur ba'i las su mi 'gyur na de dud 'gro byar skye bar 'gyur te/ de bya der gyur nas de bzhin du bya des gsod do// su gyur na yang des sngon ji ltar rgya'am/ gdos dag gis bya'am dag bsad pa'i las kyi 'bras bu des sems can dmyal bar smin pa'i rgyu 'thun pa'i 'bras bus dud 'gror skye'o// gal te lan grangs gzhan la myong bar 'gyur ba'i las kyis lha'am mir skyes na las de dang rgyu 'thun par de tshe thung bar 'gyur ro// de nas gzhan yang dge slong de sems can dmyal ba yang sos kyi 'khor gnyis pa lcags kyis bsgyur ba zhes bya ba la rtog par byed de/ srog gcod pa'i las gang gis der skye bar 'gyur snyam nas/ de thos pa las byung ba'i shes pa'am lha'i mig gis brtags na/ gal te rnyed pa dang / btsong ba dang / blang ba'i rgyu'i sems can dag srog gcod par byed de/ mtshon gyis gzhan bsad cing srog dang bral na/ de rgyu de dang / rkyen de dang / gzhi de 'chags par mi byed cing rab tu spro bar byed pa'i las dang / las kyi nyer bsdogs byas pa ni snga ma bzhin du sbyar te/ lus dang bral nas ngan 'gro log par ltung ba sems can dmyal ba lcags kyis bsgyur bar skye bar 'gyur ro// de na lcags kyi ra ba rab tu 'bar ba 'phang du dpag tshad bcu yod pa sems can dmyal ba'i mes rab tu 'bar te/ de'i drung na mi dag gi me ni sprin dang mtshungs so// mtshon rab tu 'bar ba'i shugs kyis kyang de dag gi lus la rab tu 'bab ste/ gang gis lus de dag yungs kar tsam du gcod cing 'jig // sreg cing gsheg go// thams cad du mtshon gyi char rab tu 'bab ste/ dper na 'dzam bu gling du dus su char gyi rgyun 'bab pa ltar phyogs bcur mtshon gyi char gyis mngon par khebs te/ gang gis sems can dmyal ba de dag gshegs kyang 'chi bar ni mi 'gyur ro// de'i sdig pa'i las kyi 'bras bu rnam par smin pas yan lag rnams bcad cing gtubs pa dang rab tu ngu'o// lcags kyis bsgyur ba'i sems can dmyal ba de na ral gri lo ma lta bu'i tshal yod de/ steng dang 'og gi so rno ba/ ba tshwa lta bu'i tshal de rgyang ring po nas tshal nag po'i phung po lta bu mthong nas/ de dag bkres pa dang / skom pas gdungs pa kun du rgyug cing cho nges 'debs pa na de gang du zhugs par gyur pa de dag kun nas mtshon gyi char gyis rnam par gsheg par byed do// der las kyi rgyu ni phyugs de dag la zas kyis brid nas bslus pa de'i las de dang 'bras bu de ni 'di ltar sems ri mo mkhan lta bus sems can dmyal ba'i ri mo'i gzhi la sems can dmyal ba pa'i mi dge ba'i las mngon par 'dri ba de lta de ltar sems can dmyal bar 'grub pa'i las so sor myong bar 'gyur ro// der sems can dmyal ba de dag ji tsam du de'i sdig pa'i las bcom zhing spangs la zad par ma byas pa de srid du/ lo 'bum phrag du mar gsheg par byed de/ gang sems ri mo mkhan lta bu des mngon par 'dri ba ni snga ma bzhin no// de nas gzhan yang dge slong de yang sos kyi 'khor gsum pa snod du btso ba zhes bya ba de'i las kyi 'bras bu rnam par smin pa la rtog par byed de/ las gang zhig gis der skyes par 'gyur snyam nas/ des thos pa las byung ba'i shes pas brtags na sems can rnga mo'am/ phag gam/ mA ta la ka'am/ ri bong du gyur pa'am/ mA to la ka'am/ dri sh+ya b+hu te gson pa dag bza' ba'i don du spu da byi bar bya ba'i phyir der 'jug cing rab tu bskol te/ 'jog par byed pa de dag lus dang bral te/ shi nas ngan 'gro log par ltung bar sa bon dang mtshungs pa'i 'bras bu snod du btso bar skye bar 'gyur ro// de rab tu btso ba lcags kyi snod kyi nang du rab tu bcug nas sran ma mud ga bzhin du 'tshed de lo 'bum phrag du mar sems can dmyal ba pa'i me mi bzad pas 'tshed do// sems ri mo mkhan lta bu'i gzhi bcom zhing spangs te zad par byas na de de las yongs su thar bar 'gyur te/ sems can dmyal ba myong bar 'gyur ba dang / lan grangs gzhan la myong bar 'gyur ba dang / skyes nas myong bar 'gyur ba'i 'bras bu ni snga ma bzhin du sbyar te/ gang lha dang mi'i bar dag tu skye bar 'gyur la de tshe thung bar 'gyur ro// de 'khor snod du btso ba mthong nas yang dag pa ji lta ba bzhin nang gi chos la chos kyi rjes su lta zhing gnas pa'i dge slong de ji ltar na/ sems can dmyal ba'i 'khor la lta zhe na/ de thos pa las byung ba'i shes pa'am/ lha'i mig gis brtags na/ 'di ltar dge slong de ni mchog tu dpa' ba/ bdud kyi sde mngon par 'joms shing 'khor ba'i rgya mtsho las sgrol ba/ tshul khrims kyi chus 'dod chags kyi me gsod par byed pa/ byams pa'i chu'i bum pas zhe sdang gi me gsod par byed pa/ rten cing 'brel bar 'byung ba'i sgron mas gti mug gi rab rib sel bar byed de/ zab mo khong du chud pa'i dge slong ni 'khor ba'i rgya mtsho las rgal ba yin no// de nas gzhan yang dge slong de yang sos kyi 'khor bzhi pa gnod pa rnam par ma zhi ba zhes bya ba la rtog par byed de/ de rgyu dang 'bras bu rnam par smin pa ni sa bon dang / 'bras bur mtshungs te/ gang gis mir gyur pa'i yang sos gzhan gnod pa rnam pa du ma byas par 'gyur te/ 'di lta ste/ shing gi bar du btsir ba'i tshor ba dang / lum pa ka'i tshor ba dang / dud pa'i tshor ba dang / lam gyi tshor ba dang / dbang po'i lam 'dren pa'i tshor ba dang / sa'i tshor ba dang / rab tu ltung ba'i tshor ba dang / khab kyi tshor ba dang / thag pas 'dren pa'i tshor ba dang / glang po che'i steng nas ltung ba'i tshor ba dang / bye mas 'thor ba'i tshor ba dang / gtun shing gi tshor ba dang / lcag gzhus pa'i tshor ba dang / na ba'i tshor ba dang / bus pa dang / khye'u pang bar btsir ba lta bu'i tshor ba dang / grang ba dang dro ba'i tshor ba dang / chu'i tshor ba dang / khar gongs sam/ chu blugs pa'i tshor ba dang / shing la dpyangs pa'i tshor ba dang / ngam grog dang g.yang sar rnam par 'jigs pa'i tshor ba dang / dgra'i dbang du gyur pa'i tshor ba dang / sba ba gcod pa'i tshor ba dang / sor mo la rab tu gnod pa'i tshor ba dang / spu 'thog pa'i tshor ba dang / mgo 'khor los bskor ba'i tshor ba dang / zha nye dang ro nye dang zangs rab tu bskol bar 'jug pa'i tshor ba dang / snar lcags rnon po 'jug pa'i tshor ba dang / sba ba'i gnas su sbrul 'jug pa'i tshor ba dang / bong bas 'phen pa'i tshor ba dang / sred pa'i tshor ba dang / lus la me'i phreng ba'i tshor ba dang / skra 'bal ba'i tshor ba dang / srog chags mar ko ta ka 'jug pa'i tshor ba dang / pags pa gtubs pa'i tshor ba dang / tsA lbIn ka'i tshor ba dang / 'dus pa'i tshor ba dang / lus gtubs pa'i tshor ba dang / rdza ma dang bum par btsos pa'i tshor ba dang / so phag gi tshor ba dang / lus phyed du ba tshwa blugs pa'i tshor ba dang / phyag dar gyi phye ma'i tshor ba dang / rab tu bsregs pa'i tshor ba dang / rkang pa'i mthe bo mtshon gyis bcad cing rab tu bsregs pa'i tshor ba dang / pyi pyi ling gi tshor ba dang / rgya mtsho sum cu'i dbu ba'i tshor ba dang / lag pa dang / rkang pa'i tshor ba dang / ring du 'gro ba'i tshor ba dang / 'gram so'i tshor ba dang / snum gyi tshor ba dang / gser rdung ba'i tshor ba dang / tshabs cher skrangs pa'i tshor ba dang / bslang ba dang dbab pa'i tshor ba ste/ tshor ba de dag gis gang sdug bsngal gyi tshogs rnam pa sna tshogs du ma kun du spyod pa de dag ni lus dang bral nas ngan 'gro log par ltung ba sems can dmyal ba gnod pa rnam par ma zhi ba de ni der rgyu dang mtshungs pa'i 'bras bu myong bar 'gyur te/ sems can dmyal ba de'i rnam par smin pa dpe med pa bye ba stong phrag bcur bsgyur ba/ sngar ji skad bshad pa'i gnod pa de dag thams cad rang gi las kyi 'bras bu mngon sum du gyur pa'i sems can dmyal ba'i sa der de dag myong bar 'gyur ro// gang sems ri mo mkhan lta bus sreg pa'i pir dang / mi dge ba kun du rtog pa sna tshogs kyi tshon rtsi snod kyi gzhi lta bu'i snying la kun du 'dri ste/ bu dang chung ma'i mtshan ma dam pos de rjes su myong bar 'gyur ro// rang gis legs par byas pa'i las ni pha mas byas pa ma yin te/ ji tsam du sdig pa'i las bcom zhing spangs la zad par ma byas pa de srid du 'chi bar mi 'gyur ro// de nas shi nas gal te lan grangs gzhan la myong bar 'gyur ba'i las gang gis dud 'gro dang / dag tu ma skyes la gal te mi rnams dang skal pa mnyam par gyur na/ rgyu 'thun pa'i 'bras bus de rtag tu bcing ba dang / gtse ba dang / gnod pa dang / rgyal po'i pho brang 'khor nas 'tshe ba dang / mi bde bar 'gyur/ skye bo kun gyis kyang mngon par gtse ste/ rtag tu sdug bsngal mi bzad par 'gyur/ gnyen 'dab dang / mdza' bshes dang / chung ma dang / bu dag dang yang zhe 'gras par 'gyur ro// de nas gzhan yang dge slong de sems can dmyal ba yang sos kyi 'khor lnga pa mun pa zhes bya ba la rtog par byed de/ sems can dag las kyi rnam par smin pa gang gis skye bar 'gyur snyam nas des thos pa las byung ba'i shes pas brtags na/ sems can gang dag log par lta ba las dang 'bras bu phyin ci log tu ston pa mchod sbyin dag la phyugs bsubs nas gsod par byed pa dang / rus sbal dag so phag gis mngon par g.yogs shing mun par 'jug par byed pa de dag lus dang bral nas ngan 'gro log par ltung ba sems can dmyal ba mun par skye bar 'gyur ro// der skyes nas kyang mun pa 'byung ba'i mes sreg par byed/ rdo rje lta bu'i ri shugs drag po dag 'ongs shing las kyi rlung gis bdas nas de gnyis kyi dbus su bcug la bye ma snyim pa nas gtor ba bzhin du thal bar rlog ste/ ji ltar skra'i rtse mo bsdus pa phan tshun skyabs med pa de ltar rtag tu gnod pa byed cing spu gri lta bu'i rlung rab tu 'bar ba langs pa gang gis 'di yan lag dang nying lag zhigs par byed do// skom pa dang / bkres pas lus rab tu 'bar ba de dag de ni de na ngud mo 'byin te ji ltar de dag gis rus sbal me'i nang du bsregs shing // so phag dag gis mnan pa de ltar lo 'bum phrag du mar 'khrul 'khor la khab kyi bu ga tsam gyi snang ba med pa bzhin du snang ba med par byed la rang gi lus las byung ba'i spu rab tu 'bar ba dag gis kun du sreg par byed do// sems spre'u lta bus bag la nyal ri lta bu la rnam par rgyu zhing rgyu ri'i ngos ltar brtan pas rgyags pa ri'i rtse mo lta bu la gnas pa lta ba ngan pa'i ri khrod lta bu la rnam par rgyu zhing nga rgyal las byung ba shing ljon pa thibs po lta bur spyod pa/ khro ba brag gseb lta bu la gnas pa/ phrag dog yon tan bsags pa lta bu'i 'bras bu dang sred pa chu bo'i dbang du song ba lta bus gang mi dge ba'i rlabs byas pa de dag ji tsam du rnam par bcom zhing spangs la zad par ma byas pa de srid du 'chi ba'i dus mi byed do// de sems can dmyal ba'i 'khor mun pa de las thar nas/ gal te dang dud 'gror ma skyes la mi dag dang skal ba mnyam par mi rnams kyi nang du skyes na/ de rgyu 'thun pa'i 'bras bus rtag tu bcing bas bcings par 'gyur zhing tshe thung bar 'gyur ro// de nas gzhan yang dge slong de sems can dmyal ba yang sos kyi 'khor drug pa kun du mi dga' ba zhes bya ba la rtog par byed de/ las gang gis sems can dmyal ba kun du mi dga' bar skye bar 'gyur snyam nas des thos pa las byung ba'i shes pas brtags na/ sems can la mngon par 'khu ba'i bsam pa yod pa ni rtag tu srog gcod pa la brtson pa yin te/ de dung dang / rnga pa Ta ha dang / bung bu'i skad kyis nags khrod na rnam par rgyu ba'i sems can dang / bya dang / seng ge dang / dred dang / gung dang / spre'u la sogs pa bag tsha ba med par rgyu ba dag sgra de dag gis kun du skrag par byed cing rgyal po'am/ blon po phal po cher yid kyis bsam pa yod pa'i rjes su rngon pa gsad pa'i bsam pa yod pa 'gro ba de ni lus dang bral nas ngan 'gro log par ltung ba sems can dmyal ba kun du mi dga' bar skye bar 'gyur ro// rgyu dang 'thun par 'bras bu 'byung ste/ ji ltar sems can de dag gis kun du mi dga' ba byas pa de ltar sems can de dag sems can dmyal ba'i me'i nang du bcug nas/ bya rog dang / 'ug pa dang / bya rgod dang / khyi dang / srin po dang / wa rnams kyi mchu rno la sgra mchog tu 'jigs pa rnams kyis rna ba drung nas bcad cing za la/ mchog tu 'jigs pa mi 'dod cing mi sdug la yid du mi 'ong ba skye bo thams cad skrag par byed pa'i sgra des kun du mi dga' ba phal cher yid la gcags par 'gyur zhing srog chags mar ko ta ka'i mchu rdo rje lta bus yang dang yang du rus pa'i gseb dang nang du zhugs pa dag gis rna ba la za'o// sems nya lta bu de sred pa chu bo lta bu la rnam par rgyu zhing khro ba dba' rlabs lta bur 'khrug pas 'khor ba ri bo'i gseb lta bu la gnas shing 'dod chags zhe sdang gti mug gi phyogs kyi sa 'dod pa'i ro chung ba mchil pa lta bu'i 'ching ba dang / lta ba ngan pa chu ltar zab pa la rnam par rgyu ba/ skye ba dang / 'chi ba'i 'gro ba'i lus 'di sgra dang / reg pa dang / ro dang / gzugs dang / dri la rtag tu sred pa gang mi dge ba'i las des dgod cing byas la de'i ngud mo 'byin pa ni mi myong gi bar du 'chi ba'i dus/ mi byed do// 'dir tshigs su bcad pa/ rang gi sred pa grong gnas pa// sems ni nya 'dra rmongs pa yis// las byed tshe na dgar 'dzin la// myong ba'i tshe na ngu bar byed// gang tshe mi dge de yi las// lhag ma med par bcom zhing spangs// med gyur de ni de nas su// shi nas dud 'gror skye// lan grangs gzhan la myong ba'i las// gang gis gal te der mi skye// gal te der ni mi rnams dang // skal mnyam mi ru skye bar 'gyur// de ni rtag tu dman pa yis// zil gyis non cing nams kyang ni// de sems dga' ba skye mi 'gyur// gang dang gang ni byed pa dag // don med dga' ba med byed dang // bu dang chung ma nor dang 'bru// gsod dang 'ching bar byed pa dang // de ni mi dge las kyis su// dga' med rgyu 'thun 'bras bu yi// kun du mi dga' rtag tu thos// yang dge slong de sems can dmyal ba yang sos kyi 'khor bdun pa tshor ba bdo ba la rtog par byed de/ sems can dag las gang gis der skye bar 'gyur snyam nas des thos pa las byung ba'i shes pas brtags na/ sems can bag la nyal bdo ba dang / zhe 'gras pa bdo ba dang / sems zab pa bdo ba'i sems can ni srog gcod pa mang po bag med pa la 'jug ste/ de dag lus dang bral nas ngan 'gro log par ltung ba sems can dmyal ba tshor ba bdo bar skye bar 'gyur ro// der tsha ba dang / mtshon dang / me dang / ngam grog dang / g.yang sa dang / phur bu dang / me 'bar ba'i phreng ba'i rgyan byas pa'i tshor ba la rtag tu rgyun mi 'chad par nyin gcig bzhin du 'jug par 'gyur ro// de nas gzhan yang dge slong de las kyi 'bras bu'i de kho na nyid shes pa mya ngan las 'das pa'i grong khyer tshol ba na 'khor ba'i sdug bsngal gyi de kho na nyid shes pa sems can dmyal ba chen po thig nag gi 'khor la rtog par byed de/ ji ltar thig nag gi 'khor gzhan gang zhig yod snyam nas/ des thos pa las byung ba'i shes pas brtags na/ sems can dmyal bar sreg pa mi bzad pa'i tshor ba rtag tu 'dus pa zhes bya ba'i sems can dmyal ba mthong ste/ sems can dag las gang gis sems can dmyal ba der skye bar 'gyur snyam nas des thos pa las byung ba'i shes pas brtags na/ gang lta ba ngan pa'i bstan bcos kyi gtan tshigs dang dpe dag gis tshul khrims spangs pa'i mi ngam grog gam g.yang sar rab tu ltung ba yang dag pa ma yin pa thams cad kyi dbang du song ba de lus dang bral nas/ ngan 'gro log par ltung ba sems can dmyal ba tshor ba 'dus par skye bar 'gyur ro// der gnod pa 'di dag 'byung bar 'gyur te/ 'di lta ste/ mi de thag pa rab tu 'bar bas bcings nas dpag tshad du mar gyen du bteg bteg ste ngam grog dag tu 'dor bar byed/ skyes nas spu gri dang mtshon gyi sa phyogs rnams su yang de dag 'dor bar byed/ yan lag dang nying lag thams cad nas sgra 'byin pa na rang gi sems kyis bslu shing 'khor ba'i 'khor lor zhugs nas 'khyam pa/ gti mug gis mun pas log par byas shing tshal kun nas bsregs pa lta bu'i lus dag la khyi mche ba rab tu rno ba rnams kyis kun du za bar byed kyang gang de na 'dug pa de dag la skyob pa'am dpung gnyen nam bde bar byed pa'am/ dbugs 'byin par byed pa gang yang med do// gshin rje'i 'jig rten pa'i gshin rje'i mi de dag gis ci rigs par tshigs su bcad de smras pa/ log par lta ba'i gti mug gis// gti mug zhags bsgrims skye bo khyod// sems can dmyal ba'i gnod pa dag // shin tu mi bzad 'dus pa thob// mi yi skyes bu tha ma dag // log par lta bas dge kun bsregs// de yis sems can dmyal dang 'brel// gnod pa mi bzad khyer te 'ongs// gang dag log pa'i dbang song ba// sems kyis yongs su bslus pa yi// skyes bu blo zhan de dag ni// sems can dmyal bar kun du 'gro// dgra gzhan shin tu spang bar sla'i// sems kyi dgra ni spang bar dka'// de yis bcings pa'i mi dag ni// gshin rje'i gnas su khrid par byed// yul rnams la ni rtag rgyug cing // dam pa'i chos la mi rgyug la// dam chos lam la rmongs pa ni// sems can dmyal ba chen por khrid// gdul ba'i nang na sems gdul dka'// me yi nang na me mchog ste// gdul dka' myur du 'gro ba ni// dmyal ba'i nang na dmyal ba yin// gang dag sems kyi dbang song ba// mi de sems can dmyal bar 'gro// gang dag mi bzad de zlogs pa// de dag sdug bsngal rjes mi 'gro// 'dod chags mi bzad me gcig yin// gti mug mun pa zhes bya'o// zhe sdang mi bzad dgra yin te// 'gro ba dgra gsum dbang du song // sngon gyi sems kyi rjes zhugs pa// khyod kyis mi dge gang byas pa'i// rmongs pa de yi 'bras bu spyod// khyod kyis legs pa dag ma byas// rang gi sems kyis yongs bslus pa// gzhan gyi nor dag phrogs pa dang // gzhan gyi bud med bsten pa yis// skye bo dag ni rtag tu bcings// de yi las kyi rnam smin gyis// khyod ni de ring dbang du gyur// mi yi tha ma rang gis su// las ngan byas pas ngur ci yod// mi gang gis ni nyes byas pa// phyi nas blo la 'gyod par 'gyur// tshwa sgor sa bon btab pa ltar// de la de yi 'bras bu med// 'dod pa mngar ba chung ldan pa// rnam par smin pa tsha ba yin// rmongs pa gang zhig de sten pa// de ni mun pa mun nag 'gro// bu dang chung ma bde bya'i phyir// rmongs pas ngan pa gang byas pas// sems can dmyal bar gcig pu sreg // rang gi las kyi 'bras bus bslus// gang zhig bu smad dbang song ba// mi ni ngan par byas pa sten// de ni dmyal ba 'dir 'gro ste// khyod kyis de yi rjes su myong // bu dang chung ma'i don mi 'dod// mdza' bshes don lta ga la yod// 'chi ba'i dus ni byung ba na// nye bar gnas shing bsrung ba med// gang dag kun nas nyon mongs sems// gang dag sred pas yongs bslus pa// de dag de ltar grogs su 'gyur// ci phyir khyed ni bsreg mi bya// sngon ni yul gyi dbang byas shing // sred pa dag gis yongs su bslus// bdag nyid ngan pa bdag nyid kyis// byas pas bdag nyid ci ngur yod// de ltar sems can dmyal ba tshor ba 'dus pa la gshin rje'i mi dag gis sems can dmyal ba de dag las rjes su bstan pa na/ ji tsam du de'i sdig pa'i las byas shing bsags pa bcom zhing spangs la zad par ma byas pa de srid du gnod pa drag cing mi bzad pa du ma dag lo 'bum phrag du mar myong bar 'gyur ro// de phyis de las grol zhing thar nas gal te mi dag dang skal ba mnyam par lan grangs gzhan la myong bar 'gyur ba'i las kyis phrogs pa med na/ de rgyu 'thun pa'i 'bras bus 'gro lding ba dang / bar ba ra'i yul dang / rgya mtsho'i dbus kyi yul dang sin du'i yul dang / zhar ba'i gling gi yul dang / gang na bran mchog tu sdug bsngal ba der skye bar 'gyur zhing dbul ba'i bran du 'gyur/ sgo srungs dang / yan lag dang / nying lag thams cad nyams shing ma tshang ba dang / lus skom pa dang / bkres pas yongs su gdungs shing grang ba dang tsha ba'i gzhir gyur pa dang / shin tu sdug bsngal zhing gzhan gyis rtag tu gtse ba dang / byis pa dag gis dbyug pa dang / bong ba dag gis brdeg cing skye bo kun gyis brnyas par 'gyur/ bu dang chung mas kyang rnam par spangs par 'gyur zhing mngal nas skyes tshun chad mchog tu sdug bsngal bar 'gyur/ las kyi rnam par smin pa'i 'bras bu ni rgyu dang mtshungs pa dang / rkyen dang mtshungs pa yin te ji ltar sngar byas pa de phyis de bzhin du spyod par 'gyur ro// de nas dge slong de nyes par byas pa myong bar 'gyur ba'i las de mthong nas sems can dmyal ba mun pa la dmigs pa dang / 'khor ba la phal cher shin tu yid byung bar 'gyur ro// yang rnal 'byor spyod pa'i dge slong de rtog par byed de 'di ltar las kyi 'bras bu'i de kho na nyid mthong ba la rtag tu brtson zhing 'gro ba shin tu bsngams pa la rab tu spyod pa/ 'khor ba thams cad la yid byung ba/ bdud kyi 'ching ba mchog tu dam pa gcod pa/ bdud kyi yul gyi dngos po mi 'dod cing // nyon mongs pa 'dod chags dag gi dngos po dang lhan cig 'dug par mi 'dod pa/ dga' ba'i 'dod chags kyi mod las byung ba'i sred pa la mngon par mi dga' ba'i dge slong yon tan gyi rnam pa de lta bu dag dang ldan pa de sa bla'i gnod sbyin dag gis mthong nas bar snang la spyod pa dag la mngon par bsnyad do// de ltar snga ma bzhin du sbyar te/ tshangs ris dag gis thos pa'i bar rgya cher snga ma bzhin du sbyar ro// de nas gzhan yang dge slong de sems can dmyal ba thig nag gi 'khor la lta bar byed de/ sems can dmyal ba thig nag gi 'khor gzhan yang gang zhig yod snyam mo// de sems can dmyal ba rab tu mi bzad pa zhes bya ba mthong ste/ des sems can dag las gang gis der skye bar 'gyur snyam na khyim pa gang gis 'os pa ma yin pa'i gnas mal dang / na ba'i gsos sman gyi rkyen gyi yo byad mang po dag la spyad pa 'chab pa dang / gzhan la snyad btags te phyugs gsod pa'am/ lha la snyad btags pa'am/ bram ze 'dod pa'i sdig pas de lus dang bral nas ngan 'gro log par ltung ba sems can dmyal ba rab tu mi bzad par skye bar 'gyur ba mthong ngo // der gnod pa 'di dag 'byung bar 'gyur te/ 'di lta ste/ bya rog dang / bya rgod dang / phag rgod gtum po dag gis mig 'byin cing // phag dang 'khrugs pa'i sgra dang / gtun shing dang / me rab tu 'bar ba dang / dmyal ba'i srungs ma drag pa rab tu mi bzad pa yod do// sems can dmyal ba rab tu mi bzad par skye ba'i gnod pa 'byung ba ni 'di lta ste/ mig 'byin pa dang / lce gcod pa dang / yan lag dang / nying lag thams cad gcod pa dang / lcags kyi snod rab tu 'bar ba dag nas zangs kyi khu ba ldud pa dang / lus thams cad la phur bu 'dzugs pa dang / rkang pa gcod pa dang / bya rog gis za ba dang / nad thams cad kyis gnod pa byed par 'gyur te/ ji tsam du de'i sdig pa'i las bcom zhing spangs la zad par ma gyur pa de srid du sems can dmyal ba mi bzad par lo 'bum phrag du mar ngu ba na mgon med cing grogs med la/ gshin rje'i mi dag gis gsod par 'gyur ro// de sems can dmyal ba de nas thar bar 'gyur te/ thar nas kyang gal te lan grangs gzhan la myong bar 'gyur ba'i las gang gis dud 'gro dang dag tu ma skyes la/ mi dag dang skal ba mnyam par mir skyes na/ de lag rdum mam long bar 'gyur zhing yun ring du gnas par mi 'gyur/ shi nas kyang srog chags las kyi lu gu rgyud kyis sbrel ba dag yang ngan song de dag kun du 'gro bar 'gyur la legs par byas pas ni legs pa dang / nyes par byas pas ni nyes pa 'thob par 'gyur te/ 'khor ba na skye zhing 'byung ba'i 'bras bu ni rgyu 'thun pa'i 'bras bu dang 'brel ba yin no// de nas gzhan yang dge slong de sems can dmyal ba thig nag gi 'khor la lta bar byed de/ las gang gis sems can dmyal ba bya rgod kyis 'jigs par skye bar 'gyur snyam nas brtags na/ mi gang gis don du bya ba'i phyir mi bsad dam/ bcings sam/ bkres pa'am/ skom par byas na/ de lus dang bral nas/ ngan 'gro log par ltung ba sems can dmyal ba bya rgod kyis 'jigs par skye bar 'gyur bar mthong ngo // der gnod pa 'di dag 'byung bar 'gyur te/ 'di lta ste/ sems can dmyal ba pa'i sa gzhi lcags la sa byas pa dpag tshad brgya stong phrag bcu yod pa mes rab tu bsregs shing lcags las byas pa'i 'bras bu zur gsum pa kha dog chu lta bu rab tu 'bar ba rnams kyis kun du gang ba de na sems can dmyal ba pa dag gshin rje'i chad pas gcod par byed pa rab tu mang po dag gis kun du gsod par byed pa na ral gri dang mda' bo che yod pa'i lus kyi shugs drag po dag gis gsod cing nyin mtshan du gnod pa byed do// mtshon rnams kyis gsod pa na/ gang gi tshe mgon med pa 'bros par 'dod pa de'i tshe/ gshin rje'i mi de dag gis ral gri dang / mda' bo che dang / mda' rab tu 'bar ba dag gis kun du gsod par byed cing thang la yang bkres pa dang skom pa yod pa'i 'tsho ba dang 'brel la chu med cing mgon med/ dbugs 'byin pa med cing skyabs med la/ pha rol gyi gnod pas bkol ba na/ kun du sdug bsngal thams cad dang ldan par 'gyur ro// 'dir tshigs su bcad pa/ grogs mang dag dang lhan cig tu// nyes par byas pa'i las byed pa// de yi las kyi 'bras bu ni// gcig pu srid pa srid par spyod// ji ltar mi dag 'jig rten du// bdag nyid ngan byas rgyug pa ltar// de ltar me dang mtshon dag dang // dug dang dgra dag gnas pa min// las dang 'bral ba ma yin gyi// rang gi gnyen 'dab kun dang 'bral// 'jig rten pha rol dge ba dang // mi dge 'gro zhing rjes su 'gro// gang na me tog yod pa yi// der ni dri dag rjes su 'gro// de ltar dge dang mi dge ba'i// las ni 'gro zhing rjes su 'gro// ji ltar phyogs char dri 'gro zhing // nags tshal dag tu 'dus pa yis// bya dag nang par gyes pa ltar// srog chags 'dus pa'ang de dang 'dra// dpal che ba dag chud gsan cing // 'jig rten gyi ni nyes byas pa// gti mug gis ni yongs su bslus// mi dge'i las dag ci mi byed// gang dag zhi ba mchog mi 'gro// gang dag lha yi gnas mi 'gro// de yi rgyu la mchog rmongs pa// mun pa'i nang na de mun gnag // de ltar dmyal bar btso ba na// de ni bye ba du ma ru// rang gis nyes par byas pa yis// sems can dmyal bar yongs su 'khyam// ji srid de yi mi dge ba// ngan byas bcom zhing spangs pa dang // zad par ma gyur de srid du// 'chi ba'i dus ni byed mi 'gyur// gang tshe de yi las kyis der// thams cad du ni byang gyur na// dmyal ba bya rgod 'jigs de las// de ni grol bar 'gyur ba yin// gal te de las de grol zhing // dud 'gror ma skyes la// mi rnams dang ni skal mnyam par// gal te mi ru skyes gyur na// de ni rnga mo spyod 'gyur zhing // khal glang dag la spyod par 'gyur// rgod ma dag la spyod 'gyur zhing // glang po kha sgyur rta rdzi'am// bshor ba dag gi rgya thogs pa// dbul zhing tshe ni thung bar 'gyur// ngan par byas pa'i las dag dang // skyon du bgrang ba'i las rnams ni// rgyu dang 'bras bu 'thun pas na// 'bras bu de dang 'thun par 'gyur// // 'phags pa dam pa'i chos dran pa nye bar gzhag pa/ bam po bdun pa/ de nas gzhan yang dge slong de sems can dmyal ba chen po thig nag gi 'khor la rtog par byed de/ sems can dmyal ba de'i 'khor la gzhan dang gzhan nas kun du lta bar mi byed do// sems can dmyal ba chen po thig nag gi 'khor bcu drug po 'di yang ji ltar sems can dmyal ba chen po yang sos kyi 'khor bzhin no// yang dge slong de sems can dmyal ba'i 'khor gnyis pa dag la brtags na las kyi chos kyi rnam par smin pa shes shing // nyes par byas pa'i las kyi 'bras bu rnam par smin pa'i snying po thams cad rig ste/ byas la bsags pa dang / bsags la mi byed pa dang / byas la ma bsags pa'o// de la byas la bsags pa ni myong bar 'gyur bar nges pa yin/ bsags la mi byed pa ni myong bar 'gyur bar nges pa ma yin/ byas la ma bsags pa 'di yang myong bar 'gyur bar nges pa ma yin no// dge slong des sems can dmyal ba gzhan la brtags na/ des thos pa las byung ba'i shes pas mthong ste/ las kyi thag pas rgyud phan tshun sbrel ba'i 'khor dag gi las kyi 'bras bu rnam par smin pa rnam pa gsum gyi de kho na nyid shes pa ni de yang las rnam pa du ma sna tshogs du ma dag dang / sems phal cher dmigs pa'i dbang du gyur pa sems kyi dbang du gyur pa'i sems can dag mthong nas skyo bar gyur to// dge slong des sems can dmyal ba gzhan la brtags na des thos pa las byung ba'i shes pas sems can dmyal ba chen po gsum pa bsdus gzhom zhes bya ba mthong ngo // der las bsags pa gang gis sems can dag nyes par byas pa'i las smin par 'gyur snyam nas des thos pa las byung ba'i shes pas brtags na mi dge ba'i las rnam pa gsum po byas la bsags pa so sor myong bar 'gyur ba'i 'bras bus sems can dag sems can dmyal ba bsdus gzhom du skye bar 'gyur ro// 'di lta ste/ srog gcod pa dang / ma byin par len pa dang / 'dod pas log par g.yem pa mi dge ba gsum po 'di dag gi las kyis srog chags dag sems can dmyal ba bsdus gzhom du skye bar 'gyur ro// der sdig pa chen pos ni sems can dmyal ba'i gzhir skye bar 'gyur/ 'bring dang chung ngu dag gis ni 'khor du'o// de dag gi chen po dang 'bring dang chung ngu rnams kyis ni gnod pa yang chen po dang 'bring dang chung ngur 'gyur ro// de dag gi sems kyi dbang du song ba'i las kyis kyang tshe ring po dang 'bring dang thung ngur 'gyur/ de dag gi sems kyi dmigs pa chen po dang 'bring gi dbang gis kyang gnod pa chen po dang 'bring du 'gyur ro// las rnam pa gsum du rnam par gzhag ste lus dang ngag dang yid kyi'o// dus gsum du rnam par gzhag ste/ da ltar byung ba dang / 'das pa dang / ma 'ongs pa'o// yang rnam pa gsum ste/ 'dod pa'i khams su skyed pa dang / gzugs kyi khams su skyed pa dang / gzugs med pa'i khams su skyed pa'o// yang rnam pa gsum ste/ 'bring dang chen po dang tha ma'o// yang rnam pa gsum ste/ tshe 'di la myong bar 'gyur ba dang / skyes nas myong bar 'gyur ba dang / lan grangs gzhan la myong bar 'gyur ba'o// yang rnam pa gsum ste/ dge ba dang mi dge ba dang lung du ma bstan pa'o// yang rnam pa gsum ste/ tshe dang 'brel ba dang / srid pa bar ma dang 'brel ba dang / tshe gzhan dang 'brel ba'o// yang rnam pa gsum ste/ mi dang mi ma yin par 'brel ba rab tu 'byung ba dag yin te/ mi dang mi ma yin par 'brel ba ni/ 'di lta ste/ mir gyur pa las sems can dmyal bar las kyis 'phangs pa'o// byed pa'i khyad par zhes bya ba ni gang ci tsam du byed pa rtsom pa de'i byed pa'i rnam pa de tsam du las kyi rnam pa nyid skye bar 'gyur te/ dge slong dag ji ltar mos pa'i rdzu 'phrul thob pa bzhin no// yang rnam pa gsum ste/ byed pa byas pa dang / mi byed pa byas pa dang / 'brel bar byas pa'o// de la byed pa byas pa ni ji ltar sngar dge sbyong du gyur pa phyis de'i rjes su 'thun par dgra bcom pa'i bar du byas pa'o// mi byed pa byas pa ni gang dag dge sbyong du gyur nas legs par bya ba mi byed pa'o// 'brel bar byas pa ni ji ltar tshe 'di las shi nas tshe rabs gzhan du skye bar 'gyur ba'o// yang rnam pa gsum ste/ bsam gtan dang 'brel ba dang / bsam gtan dang 'brel ba ma yin pa dang / rnam par smin pa dang 'brel ba ma yin pa'o// de la bsam gtan dang 'brel ba zhes bya ba ni ji ltar bsam gtan dang po'i sa nas/ bsam gtan gnyis pa'i sar 'brel ba yin te/ bsam gtan gsum pa'am/ bzhi par ma yin no// bsam gtan dang 'brel ba ma yin pa ni sbyin pa dang / tshul khrims la sogs pa'o// rnam par smin pa dang 'brel ba ma yin zhes bya ba ni ji ltar dgra bcom pa zag pa zad pa'i rnam par smin pa myong bar 'gyur bar nges pa/ tshe dang 'brel ba med pa yin te/ de ltar 'jig rten las kyi dra ba dang 'brel ba rgya mtsho lta bu 'di kun phan tshun rag las shing skye ba'i rim pa'i las kyi rnam par smin par 'gyur te/ 'di la byed pa po'am tshor ba po'am 'dod rgyal gyi las ni gang yang med do snyam mo// dge slong de de ltar sems pa na bdud kyi sde rnam par 'jig par byed cing dge ba'i chos sgrub par byed do// sems can dmyal ba bsdus gzhom gyi las kyi rnam par smin pa chen po yang rjes su mthong ste/ ji ltar na sems can dmyal ba bsdus gzhom gyi gzhir skye bar 'gyur snyam na des srog gcod pa dang / ma byin par len pa dang / 'dod pas log par g.yem pa kun du bsten cing bsgoms te mang du byas pa dang / las kyi nyer bsdogs pa dang / las kyi mjug dang / las mngon par bsten cing bsgoms te mang du byas pas sems can dmyal ba bsdus gzhom gyi 'khor du skye bar 'gyur ba mthong ngo // der sems can dmyal ba gzhi'i gnod pa 'di dag 'byung ste/ 'di lta ste/ shing ljon pa'i khrod du bya rgod mchu rab tu 'bar ba dag gis bzung nas rgyu ma brus te za bar byed do// chu bo phur bus gang ba zhes bya ba na/ phur bu ring po rab tu 'bar ba der bcug nas gshin rje'i mis yang ral gri rab tu 'bar ba mang po dag gis gsod par byed do// de der 'dug pa na tshor ba drag cing rtsub pa gzhan dang mtshungs pa med pa dpe zla med pa dag myong bar 'gyur ro// 'di lta ste/ phur bu rab tu 'bar ba'i tshor ba ni phur bu rab tu 'bar ba dag gis 'bigs par byed cing sems can dmyal ba de dag gshin rje'i mi de dag gis bzung nas de bzhin du skyod de sems can dmyal ba de dag phan tshun du bskyod pas rnam par 'khrugs shing ngu bar byed do// de na zangs dmar po bskol cing bzhus pa rab tu 'bar bas lus shing skam lta bur byed de/ rmongs par byed cing sreg par byed do// phur bus gang ba'i chu bo der bskol ba na/ sems can dmyal ba de dag kha cig ni lus rtswa ltar rab tu sreg go// kha cig ni rdo lci ba ltar nub bo// kha cig ni lus nya lcibs ltar chu 'gram du byung ngo // kha cig ni lus nya lta bu la bya rgod kyi mchu rab tu 'bar ba des za'o// kha cig ni lus mar sar gyi gong bu ltar zhu'o// kha cig ni lcags rab tu 'bar ba lta bu'i rdo bas lus kyi khog pa bye ma snyim pa nas gtor ba bzhin dum bu brgya'am stong du rlog go// kha cig ni ba tshwas sreg pa na zangs sam lcags dag nang du bcug pa bzhin du zhu'o// kha cig ni phra skam rab tu 'bar bdag gis bzung nas yang mtshon spu gri lta bus kun du gsod do// kha cig ni lus thags ltar cher brgyangs nas gsod do// kha cig ni khas bub tu bzhag nas gsod do// kha cig ni bum pa'i nang du 'jug par byed do// kha cig ni bum pa de'i nang du bcug nas der mon sran gre'u btso ba bzhin du steng du 'byung zhing 'og tu 'jug go// kha cig ni steng du byung nas ngu'o// kha cig ni gcig la gcig 'jus nas ngu'o// mgon med pa kha cig ni bya rgod dang / khwa dang / wa dang / khyi rab tu 'bar ba dag gis sa gzhi rab tu 'bar ba na gnas pa dag bzung nas za ste/ nyin gcig bzhin du tshor ba rnam pa sna tshogs myong ngo // de ltar rang gi sems kyis bslus pa de lta bu de dag ni 'dod pas log par g.yem pa kun du spyod cing srog gcod pa dang ma byin par len pas kun nas bslang ba la dmigs pa de dag ni tshor ba'i rnam pa 'bum phrag du ma myong bar 'gyur ro// yang sems can dmyal ba kun nas mgon tshol ba/ skyabs tshol ba de dag bdag cag nyon mongs pa 'di las skyob pa su zhig yod snyam nas kun du rgyug cing ngu ba na/ gshin rje'i mi de dag gis gtun shing rab tu 'bar ba dag gis bsnun cing chu bo dang / shing ljon pa dang / brag rab tu 'bar ba'i gseb dang / sman ljongs dang / phu chu'i gseb dang / ri gseb dag tu shin tu bcug nas gnod pa rnam pa sna tshogs dag byed de/ 'di lta ste/ shing ljon pa shin tu mtho ba'i khar khrid nas yang de nas sa gzhi phur bu btsugs pa'i steng du rab tu 'dor bar byed cing de der yan lag bye brag tu nyams pa brgya'am stong du 'gyur ro// yang sems can dmyal ba de dag gshin rje'i mi dag gis bzung nas/ lo ma ral gri'i nags tshal lta bur bcug ste/ 'dab ma spu gri lta bu rab tu 'bar bas gtser to// rang gi las kyis shing ljon pa de la bud med nyams dga' ba cha byad me tog gi phreng ba dang / phye ma dang byug pas lus rnam par bklubs pa/ rgyan gyi cha byad mchog tu bzang bas mngon par brgyan pa/ shin tu gzhon zhing sen mo gtsang la sgeg bag can du chas pa byis pa so so'i skye bo thams cad kyi yid 'phrog par byed cing dga' ba sna tshogs dang ldan pa/ rin po che rnam pa sna tshogs kyi rgyan bkod pa thogs pa mthong ngo // mthong nas sems can dmyal ba de shing drung du song ste/ 'di snyam du sems so// 'di ni gang mir gyur cing mi byed pa na bdag gi yin no snyam nas rang gi las kyis bsgribs pa de shing de la 'dzeg par byed do// de shing de la 'dzeg pa na lo ma ral gri lta bu de dag gis sha gcod par byed do// sha bcad nas rgyus pa gcod do// rgyus pa bcad nas rus pa gcod do// rus pa bcad nas rkang 'byin par byed do// de ral gris kun du gshegs pa na/ bud med de la mchog tu chags pa'i blos shing de la 'dzeg par byed do// de las gnod pa 'di dag myong bzhin du sems kyis bslus pa de shing de la 'dzeg par byed do// shing de'i thor to la 'dzegs pa dang bud med de sa'i steng na gnas shing skyes bu la lta ba mthong ngo // skyes bu la kun du chags pa'i mig gis rnam par lta bar byed cing skyes bu de la tshig snyan pas 'bod la sngar 'dzum zhing snyan par smra ste/ 'di ltar bdag ni khyod kyi slad du 'dir mchis na ci'i slad du bdag la tshig mi gsung zhing bdag gi lus dang mjal bar mi mdzad/ de nas sems can dmyal ba des las kyis sprul pa byas pa de mthong nas yang kun du 'dod chags kyi sems kyis shing lo ma ral gri lta bu de las 'bab par byed do// de 'bab pa na lo ma spu gri rab tu 'bar ba lta bu de dag kha gyen du bltas te/ de dag gis kyang sems can dmyal ba de dag sngar sha btogs so// phyi nas rgyus pa gcod do// de nas rus pa/ rus pa'i 'og tu gnad thams cad gcod do// de nas rkang brus te shin tu gnod par byas so// de nas sems can dmyal ba snying la 'dod pa'i sred pas yongs su gdungs pa de dag gis bcad cing gsheg la gnad dang gnad gcod bzhin du bud med de la lta'o// 'di ltar de la lta ba na bya rgod kyi mchu rab tu 'bar bas mig 'byin cing spu gri rnon po lta bus de'i rna ba yang gcod/ ngu ba na 'dab ma rab tu 'bar bdag gis lce gcod cing de'i sna yang gcod de/ de'i yan lag dang / nying lag thams cad gcod do// 'dod chags kyi sred pas yid phrogs pa yang sa la 'bab par byed pa dang yang bud med de shing khar 'dzeg go// 'dzegs pa dang / de mthong nas yang de shing gi thor to de la 'dzeg par byed pa snga ma bzhin du sbyar te/ de ltar las kyi dbang gis 'phangs par rang gi sems kyis yongs su bslus pa'i sems can dmyal ba de lo 'bum phrag du ma lo bye ba 'bum phrag du mar sems can dmyal bar yongs su 'khyam mo// de ltar sems can dmyal ba de don gang gi phyir yongs su gdungs shing de ltar 'dod pas log par g.yem pa'i rgyus bsregs kyang de dag 'dod chags dang bral bar mi byed do// de ltar sems 'di ni thog ma med pa'i dus nas sems can dmyal ba dang / dud 'gro dang / su song ba yin te/ de lta bas na sems can dmyal ba dag tu 'gro ba'i sems can gyi sems 'di la yid brtan par mi bya'o// yang sems can dmyal ba bsdus gzhom de na ri bya rgod dang nye ba zhes bya ba yod de/ de na sems can dmyal ba skom pa dang bkres pas gdungs pa de dag gis brgyugs pa dang / de'i tshe ri bya rgod dang nye ba la bya rgod lcags kyi mchu rab tu 'bar ba lus che zhing lto che ba dag gnas te/ de dag gi lto'i nang na me mdag yod do// gang gi tshe sems can dmyal ba dag mgon med cing skyabs med pa na ri de la 'dzeg par 'gyur ro// de nas mgon med pa ngu 'bod pa dag la bya rgod de dag gis btogs shing glad rgyas brus la mig kyang 'byin par byed do// gang gi tshe de'i dang glad rgyas dag 'thungs nas mgo yang 'dor bar byed do// glad rgyas dang mig phyung ba de dag sems can dmyal ba'i mun pa thibs po'i nang du brgyugs pa dang de las gzhan pa las kyis byas pa'i bya rgod lus che zhing kho lag che ba lto'i nang na me mdag yod pa'i bya rgod 'ongs te/ des sems can dmyal ba de dag bzung nas za'o// de ltar lto'i nang du song ba de dag lo 'bum phrag du mar sreg kyang de srog gcod pa kun du bsten cing bsgoms te mang du byas pa'i mthus 'chi ba'i dus mi byed do// 'dod pas log par g.yem pa kun du bsten cing bsgoms te mang du byas pa'i mthus ni lo ma ral gri lta bu'i nags su bud med mthong ba yin no// ma byin par len pa kun du bsten cing bsgoms te mang du byas pa'i mthus ni sems can dmyal ba'i phyogs gzhan du 'gro'o// de na yul chu bo mtha' yas pha rol zhes bya ba zangs bskol cing bzhus pas rab tu gang ba'i chu bo de'i pha rol na sems can dmyal ba dag gis bza' ba dang / bca' ba dang / gnas mal mang zhing bzang ba dang / grib ma dang / nags tshal shin tu gsal ba dag mthong zhing chu bo rab tu 'bab pa dang / lteng ka'i phyogs bsil ba dag mthong ste/ des de dag mthong nas snga ma bzhin du sbyar te brgyugs pa dang / gcig la gcig ngu zhing 'khrugs so// grogs po dag tshur shog tshur shog // bza' ba dang / bca' ba dang / gnas mal bde ba dag rnyed pa snga ma bzhin du sbyar te/ de nas sems can dmyal ba de dag gis sgra thos nas sems can dmyal ba gzhan mgon 'dod pa/ skyabs 'dod pa/ dpung gnyen 'dod pa dag kun du rgyug go// de nas sems can dmyal ba de dag 'dus nas/ kye ma bdag cag gi bde ba dang mgon skyabs de phyogs gang nas thob par 'gyur zhes smra'o// de nas sems can dmyal ba de dag gis sems can dmyal ba gzhan dag mthong nas smras pa/ kye grogs po dag chu bo mtha' yas pha rol zhes bya ba'i pha rol na/ bza' ba dang / bca' ba dang / gnas mal dang / tshal dang / nags tshal mang po dag la ltos shig ces bya ba snga ma bzhin du sbyar te/ de nas sems can dmyal ba de dag thams cad la chu bo mtha' yas rab med des phan tshun gnod pa ro nye rab tu bskol ba bzhu ba'i dbu bas khebs pa dag tu de dag thams cad der lhung ngo // lhung nas kha cig ni mar sar gyi gong bu ltar zhu'o// kha cig ni khwa mchu rab tu 'bar ba dag gis za'o// kha cig ni nya'i kha rab tu 'bar bas mid de lus kyi yan lag dang nying lag zhu ba de dag thams cad chu bo de'i nang du de dag thams cad zhu bar gyur to// de dag gi las ji ltar rigs pa rjes su bstan pa tshigs su bcad de smras pa/ khyod ni sems kyis bslus nas su// bu smad gang gi don byed pa// sdig las byung ba'i zhags pa yis// sems can dmyal ba'i gnas su khrid// blo ngan zhen pa khyed rnams kyis// gang gi don du sdig byas pa'i// bu dang chung ma grogs po dang // gnyen 'dab rtsa lag gang du song // mi yi sar ni khyod kyis su// bdag la nges par sdug ma byas// mi yi tha ma bu yi don// des na sdig pa khyod kyis byas// gang gis sngan chad sdig byas pa// phyis ni gnod par mi 'gyur min// bu dang chung mas bslus pa de// sems can dmyal ba drag por 'gro// chung ma gnyen gyis ci byed cing // bu des ci zhig byed par 'gyur// las kyi lam rgyags yod pa ni// gcig pu sems can dmyal bar sreg // bde ba 'byung ba ma smad pa// dge ba'i las ni ma byas pas// byis pa gti mug gis bslus pa// phyi nas don byed ci mi gdung // gang zhig gti mug gis bslus pa// 'dod chags zhe sdang rjes su 'gro// bu dang chung ma bde bya'i phyir// de dag kun gyi 'og tu 'gro// srog chags las kyi skye gnas dang // rang gi las kyi 'bras bu spyod// legs byas lha yi 'jig rten du// nyes par byas pas de bzhin dma'// de ltar gshin rje'i mi de dag gis sems can dmyal ba bsdus gzhom pa de dag la rjes su bstan pa/ gang khyed cag gis byas pa'i las 'di dag su zhig spyod par 'gyur te dge ba'am/ mi dge ba rang gis byas pa spyod par 'gyur zhing // ma byas pa ni 'ong bar mi 'gyur la/ byas pa ni chud za bar mi 'gyur ro// de ltar sems can dmyal ba de dag ji srid du sdig pa'i las bcom zhing spangs la/ zad par ma gyur pa de srid du/ sems can dmyal ba bsdus gzhom du lo 'bum phrag du mar btso bar 'gyur ro// de ltar srog gcod pa dang / ma byin par len pa dang / 'dod pas log par g.yem pa kun du bsten cing bsgoms te/ mang du byas pa dag gi 'bras bu 'thob par 'gyur ro// ji ltar khyed cag gis de dag nyid thob pa 'di ltar sems can dmyal ba de dag las thar nas/ gal te lan grangs gzhan la myong bar 'gyur ba'i las kyis dang / dud 'gro dag tu ma skyes la mi rnams dang skal ba mnyam par mir skyes na/ de tshe thung zhing dbul la chung ma ngan pa dang / de gzhan gyi chung ma la rab tu chags par gyur pa'am de chung ma med par 'gyur la brnyas shing gzhan gyis bkol bar 'gyur te/ de ltar las de dang rgyu 'thun pa'i 'bras bu'i las kyi mthus bslus pa'i mi/ sems can dmyal bar 'gro ba la 'di dag thams cad 'byung bar 'gyur ro// de nas gzhan yang dge slong las kyi 'bras bu rnam par smin pa shes pa des/ sems can dmyal ba chen po bsdus gzhom gyi 'khor la brtags na/ des tshor ba tshad med pa dang / 'bras bu a la bud lta bur gcod pa dang / gnad dang / gnad gcod pa dang / bsdus pa dang / 'jigs par lta ba dang / nyam nga ba mang ba dang / gnod pa mi bzod pa dang / a tsa zer ba dang / kyi hud zer ba dang / rgyob shig pa dang / mchi ma'i rgyun me lta bur mi 'chad pa dang / dbang po thams cad 'gags pa dang / tshor ba mtha' med dang / pad ma ltar gas pa dang / pad ma chen po ltar gas pa dang / me thab dang / lcags kyi me'i ra ba mthong ste/ 'di dag ni sems can dmyal ba chen po bsdus gzhom gyi 'khor bcu drug yin no// de las gang gis der skye bar 'gyur snyam nas/ dge slong de sems par byed de/ gang mi dge ba byas pa rnam pa gsum du 'gyur ba mthong ste/ 'di lta ste/ srog gcod pa dang / ma byin par len pa ni snga ma bzhin no// 'dod pas log par g.yem pa kun du bsten cing bsgoms te/ mang du byas pa de ni de'i myong bar 'gyur bar nges pa yin te/ sems can dmyal ba'i las kyis tshor ba tshad med par skye bar 'gyur ro// gang bud med 'os pa ma yin pa la tshul bzhin ma yin pa'i 'dod pas log par bsten pa de ni/ sems can dmyal ba tshor ba tshad med par skye bar 'gyur te/ der gnod pa 'di dag 'byung bar 'gyur ro// 'di lta ste/ gsal shing rab tu 'bar bas ro smad du 'bigs par byed de/ ro smad du bcug pa'i gsal shing de yang gal te rgyab 'bigs par byed/ gal te ltor/ gal te dbus su/ gal te rked pa'i phyogs su/ gal te phrag par/ gal te dpung mgor/ gal te mid par/ gal te khar/ gal te glad rgyas 'bigs/ gal te rna bar 'bigs te/ de ltar sems can dmyal ba de'i gsal shing de ni yan lag dang / nying lag thams cad 'bigs par byed/ gnod pa chen por byed/ sreg par byed/ yan lag thams cad 'tshed par byed de/ de gnod pa de dag myong bar byas nas tshor ba mi bzad pa yang rjes su myong bar byed do// 'di lta ste/ lcags kyi phra skam rab tu 'bar bas rlig pa 'byin par byed cing bya rgod kyis kyang bzung nas za ste/ ji tsam du byas la bsags pa'i las bcom zhing spangs la// zad par ma gyur pa de srid du ngu skad 'don to// gang gi tshe de'i las zad par gyur pa de'i tshe/ sems can dmyal ba de las thar bar 'gyur ro// thar nas kyang gal te lan grangs gzhan la myong bar 'gyur ba'i las kyis dang / dud 'gro dag tu ma skyes la/ mi rnams dang skal ba mnyam par mir skyes na/ de'i mi dge ba'i las kyi rgyu 'thun pa'i 'bras bu des ma ning du 'gyur ro// de nas gzhan yang dge slong des sems can dmyal ba chen po bsdus gzhom gyi 'khor la brtags na/ des sems can dmyal ba 'bras bu a la bud lta bur gcod pa zhes bya ba mthong ngo // der sems can dag las gang gis skye bar 'gyur snyam na des srog gcod pa dang / ma byin par len pa dang / 'dod pas log par g.yem pa kun du bsten cing bsgoms te mang du byas pas de sems can dmyal ba 'bras bu a la bud lta bur gcod par skye ba mthong ngo // der 'dod pas log par g.yem pa rnam pa du zhig byas pa yin snyam na gang bud med 'os pa ma yin pa'i khar bcug na/ de lus zhig nas ngan 'gro log par ltung ba sems can dmyal bar skye ste/ de la gnod pa 'di dag 'byung bar 'gyur ro// 'di lta ste/ gshin rje'i mis de'i khar phur bu bcug nas brdung bas rdung bar byed de/ de phur bu brdungs pa des gal te ltag par phug nas/ 'byung bar byed pa bsgul ba dang rna bar 'byung ngo // lcags kyi snod kyi nang du zangs rab tu bskol bas khar blugs so// des de'i mchu bsregs nas lce sreg go// lce bsregs nas rkan sreg ste/ de ltar mid pa bsregs pa nas lto'i bar du bsregs te ro smad du 'byung ngo // 'di dag ni 'dod pas log par g.yem pa kun du bsten cing bsgoms te/ mang du byas pa'i las kyi 'bras bu rnam par smin pa yin no// sems can dmyal ba de tshor ba'i rnam pa de dag myong ba ni/ ji srid du de'i sdig pa'i las bcom zhing spangs la/ zad par ma byas pa de srid du lo bye ba 'bum phrag du mar sreg cing 'tshed do// de de las thar bar 'gyur te/ thar nas kyang gal te lan grangs gzhan la myong bar 'gyur ba'i las kyis ma phrogs te/ dang dud 'gro dag tu ma skyes la/ mi rnams dang skal ba mnyam par mir skyes na/ las de dang rgyu 'thun pa'i 'bras bus de'i kha nas dri rul pa lta bu 'byung ste/ srog chags gang gis tshor ba kun yid 'byung bar 'gyur ro// de nas gzhan yang dge slong las kyi 'bras bu rnam par smin pa shes pa des sems can dmyal ba chen po bsdus gzhom gyi 'khor la brtags na/ des sems can dmyal ba gnad dang / gnad gcod pa zhes bya ba mthong ngo // der sems can dag las gang gis skye bar 'gyur snyam na/ gang gis srog gcod pa dang / ma byin par len pa kun du bsten cing bsgoms te mang du byas pa des/ de sems can dmyal ba chen po gnad dang gnad gcod pa skye bar mthong ngo // gang 'dod pas log par g.yem pa la mngon par dga' bar byas pa'i rnam pa ni 'di dag yin te/ 'di lta ste/ bud med gzhan 'dod chags mi 'dod pa de'i mngal ma yin par mthus bcug na/ de lus dang bral nas ngan 'gro log par ltung ba sems can dmyal ba gnad gcod par skye bar 'gyur ro// de la srog gcod pa dang / ma byin par len pa dag gi tshor ba gang yin pa ni snga ma bzhin du sbyar ro// 'dod pas log par g.yem pa'i bye brag ni 'di lta ste/ dza ra dza ra nyis 'gyur du byas pa bsregs pa rab tu 'bar ba dag gis kha 'gengs te/ ji srid du de'i sdig pa'i las bcom zhing spangs la/ zad par ma gyur pa de srid du mgon med pa lo 'bum phrag du mar ngu 'bod do// de phyis sems can dmyal ba de las thar bar 'gyur te/ thar nas kyang gal te lan grangs gzhan la myong bar 'gyur ba'i las kyis dang / dud 'gro dag tu ma skyes la/ mi rnams dang skal ba mnyam par mir skyes na las de dang rgyu 'thun pa'i 'bras bus de'i chung ma gzhan dag la rab tu chags par 'gyur ba bzlog par mi nus te/ byas la bsags pa'i las kyi rnam par smin pa ni tshor ba ma myong gi bar du chud za bar mi 'gyur ro// de nas gzhan yang dge slong des sems can dmyal ba bsdus gzhom gyi 'khor la brtags na/ des sems can dmyal ba 'jigs par lta ba zhes bya ba mthong ngo // der srog chags dag las kyi rnam par smin pa gang gis skye bar 'gyur snyam na/ des srog gcod pa dang / ma byin par len pa dang / 'dod pas log par g.yem pa bsgoms te mang du byas pa/ byas la bsags pa de ni sems can dmyal ba 'jigs par lta bar skye bar 'gyur ba mthong ngo // de la ji ltar na srog gcod pa dang / ma byin par len pas 'gyur snyam na snga ma bzhin du sbyar ro// 'dod pas log g.yem pa ni gang gis byis pa gzhan du bzhin du mthus sba ba'i gnas su bcug pa ni/ de lus dang bral nas ngan 'gro log par ltung ba sems can dmyal ba 'jigs par lta bar skye bar 'gyur ro// der gnod pa 'di dag 'byung bar 'gyur te/ 'di lta ste/ sems can dmyal ba der sngon mir gyur pa na/ de'i bu gang yin pa mthong ste/ las kyis byas pa de la 'di ltar de ni mir gyur pa na mir gyur pa bdag gi yin no// snyam du sred pa'i yon tan 'byung ngo // de nas bu de la gshin rje'i mi rnams kyis phur bu dag 'debs shing // de ltar sba ba'i gnas su phur bu dag btab pa mthong ngo // de mthong nas bu de la 'di ltar gnod pa 'byung ba de'i rnam pa yod pa de srid du yid la sdug bsngal skye zhing // gang la sdug bsngal gnod pa'i me 'byung ba/ de'i sdug bsngal gyi cha bcu drug yid la sdug bsngal gyi gnod pa skye bar 'gyur te/ yid kyi sdug bsngal khyad par che'o// lus kyi sdug bsngal yang sdug bsngal 'di dag 'byung ste/ de la gnod pa 'byung bar 'gyur ba ni/ 'di lta ste/ gshin rje'i mi dag gis kha sbub tu bzhag nas/ lcags rab tu 'bar ba'i snod kyi nang du/ zangs rab tu 'bar bas de'i sba ba'i gnas su ldugs so// de la de blugs pa dang / sba ba'i gnas nas long ka sreg go// long ka bsregs nas rgyu ma sreg go// de yang bsregs nas snying sreg go// snying yang bsregs nas mcher ba sreg go// mcher pa yang bsregs nas glo ba sreg go// glo ba bsregs nas ol gong sreg go// ol gong bsregs nas mid pa sreg ste/ mchil ma yang bsregs nas lce'i drung du sreg go// lce'i drung du yang bsregs nas lce sreg go// lce bsregs nas rkan sreg go// rkan bsregs nas sreg go// bsregs nas glad rgyas sreg ste/ 'bar ba de 'og tu byung nas 'gro'o// de ltar 'dod pas log par g.yem pa 'di ni lo 'bum phrag du mar las kyis byas pa'i bu dag mthong ste/ de lus dang yid la sdug bsngal gyis gnod pa ni/ ji srid du de'i sdig pa'i las bcom zhing spangs la/ zad par ma byas pa de srid du lo 'bum phrag du mar sreg ste/ 'chi ba'i dus mi byed do// de phyis de las thar bar 'gyur te/ thar nas kyang gal te lan grangs gzhan la myong bar 'gyur ba'i las kyis dang / dud 'gro dag tu ma skyes la/ de mi rnams dang skal ba mnyam par mir skyes na/ las de dang rgyu 'thun pa'i 'bras bus de'i khu chu nyams par 'gyur zhing // de bu med par 'gyur la de ma ning zhes bya ste skye bo kun gyis smad par 'gyur ro// de nas gzhan yang dge slong de sems can dmyal ba chen po bsdus gzhom gyi 'khor la rtog par byed de/ 'khor gzhan gang zhig yod snyam mo// de thos pa las byung ba'i shes pas/ sems can dmyal ba gzhan 'khums pa zhes bya ba 'khums pa'i rang bzhin can yod par mthong ngo // der sems can dag las gang gis skye bar 'gyur zhe na/ gang gis phyugs rmig zlum gcig gi mngal du bud med gzhan zhig yin par bsams te/ de la spyad do snyam pas bcug na/ de lus dang bral nas ngan 'gro log par ltung ba sems can dmyal ba 'khums par skye bar 'gyur ro// der gnod pa 'di dag 'byung bar 'gyur te/ 'di lta ste/ ba de dag gam/ rta rgod ma de dag la bdag gi snying gis gang sngon chags pa'i lus yin par bsam pa'i/ ba'am/ rta rgod ma las kyis byas pa sems can dmyal bar mthong ngo // de 'dod chags kyis zil gyis non pa'i sems kyis/ ba'am/ rta rgod ma de la bsnyegs so// de dag gi khong pa'i nang na lcags kyi me mdag rab tu 'bar ba dag gis gang ste/ gal te de dang phrad na de tshul bzhin ma yin pa'i las byas pa'i sgo des khong pa'i nang me mdag gis gang ba der 'jug par 'gyur te/ de de'i khong pa mun pa der lo 'bum phrag du mar sreg cing 'tshed de/ ngu bar yang mi nus so// de ji srid du rnam pa du mar bcom zhing spangs la/ zad par ma gyur pa de srid du 'tshed do// de phyis de las thar bar 'gyur te/ thar nas kyang gal te lan grangs gzhan la myong bar 'gyur ba'i las kyis dud 'gro dang / dag tu ma skyes la/ gal te mi rnams dang skal ba mnyam par mir skyes na/ gang du rang gi chung ma ma yin pa gzhan dag la byas la bsags pa/ 'dod pas log par g.yem pa rgyu 'thun pa'i 'bras bus de yul de lta bur skye bar 'gyur ro// de nas gzhan yang dge slong des/ gang sems can dmyal ba chen po de'i 'khor la brtags na/ des thos pa las byung ba'i shes pas sems can dmyal ba nyam nga ba mang ba zhes bya ba mthong ngo // der sems can dag las gang gis skye bar 'gyur snyam na/ de dag gang gis srog gcod pa dang / ma byin par len pa dang / 'dod pas log par g.yem pa kun du bsten cing bsgoms la mang du byas pas 'gyur ba mthong ste/ srog gcod pa dang / ma byin par len pa ni snga ma bzhin no// 'dod pas log par g.yem pa ni/ skyes pa gang zhig skyes pa la 'jug par byed na/ de lus dang bral nas ngan 'gro log par ltung ba'i sems can dmyal ba nyam nga ba mang bar skye bar 'gyur ro// byas la bsags pa'i las kyi mthus/ der gnod pa 'di dag 'byung bar 'gyur te/ 'di lta ste/ skyes pa de nyid sems can dmyal ba der mthong ste/ skra rab tu 'bar zhing lus thams cad rab tu 'bar la// lus rdo rje ltar sra ba des 'dzin pa ni/ ji ltar bye ma chang ba nas gtor ba de ltar yan lag dang nying lag thams cad la gnod pa byed do// de mi dge ba'i las kyis shi nas yang 'tsho bar 'gyur te/ de skyes pa rab tu 'bar ba des 'jigs shing zhum par byed do// des ngam grog de dag mthong ste/ de'i nang du lhung ngo // de nam mkha' la gnas pa dang / ji ltar de yungs 'bru tsam du yang mi snang ba de ltar khwa mchu rab tu 'bar ba dag 'ongs nas dum bur gcod do// de yang byung bar gyur nas sa la lhung ba dang / der wa kha rab tu 'bar ba dag 'ongs nas za bar byed do// gal te de'i rus pa dag zad par btogs na yang skye bar 'gyur te/ de byung ba dang / gshin rje'i mi dag gis lcags kyi rdza ma rab tu 'bar ba dag gi nang du 'tshed do// de ltar ji srid du mi dge ba'i las byas shing bsags pa bcom zhing spangs la/ zad par ma byas pa de srid du lo 'bum phrag du mar 'tshed cing za la phye mar rlog go// de phyis sems can dmyal ba nyam nga ba mang ba de las thar bar 'gyur te/ thar nas kyang de gal te lan grangs gzhan la myong bar 'gyur ba'i las kyis dang / dud 'gro dag tu ma skyes la/ mi rnams dang skal ba mnyam par mir skyes na/ de 'dod pas log par g.yem pa'i rgyu 'thun pa'i 'bras bus/ de'i chung ma du ma chud za zhing // chung ma gcig kyang mi 'grub la kun mi gzhan gyi drung du 'gro bar 'gyur ro// de nas gzhan yang dge slong des/ sems can dmyal ba chen po bsdus gzhom gyi 'khor la rtog par byed de/ sems can dmyal ba chen po bsdus gzhom gyi 'khor gzhan gang zhig yin snyam mo// de thos pa las byung ba'i shes pas sems can dmyal ba gnod pa mi bzad pa zhes bya ba mthong ngo // der sems can dag las gang gis skye bar 'gyur snyam nas des brtags na/ gang gis srog gcod pa dang / ma byin par len pa dang / 'dod pas log par g.yem pa kun du bsten cing bsgoms te/ mang du byas pas 'gyur la de la srog gcod pa dang / ma byin par len pa ni snga ma bzhin no// 'dod pas log par g.yem pa ni/ sde'i tshogs gzhan gyi bud med thob nas skyes pa mang po dag la byin zhing // bdag nyid kyang mngal lam mngal ma yin par 'jug na/ de lus dang bral nas ngan 'gro log par ltung ba sems can dmyal ba gnod pa mi bzad par skye bar 'gyur ro// der gnod pa 'di dag 'byung bar 'gyur te/ 'di lta ste/ gshin rje'i mi rnams kyis rkang pa gyen du shing khar btags shing // de gyen du btags pa la mes sreg ste/ gang gis de'i kha la sogs pa lus thams cad sreg cing // de'i tshe de'i mig shin tu sdug gu byung zhing skyes pa dag mes sreg go// de ltar na sems can dmyal ba de'i tshor ba drag pa tsha ba rtsub pa bzod par dka' ba yin no// de tshor ba des nyam thag pa na 'bod cing // ngu skad 'byin la ngu zhing khro'o// sems can dmyal ba de skad 'byin pa de'i khar me bcug ste/ kha'i nang du me bcug pas glo ba dang / mcher ba dang / pho ba dang / long ka dang / mdoms dang / gzhang bsregs pa nas rkang pa'i bar du bsregs so// de sreg pa na yang nyam thag pa'i tshor ba myong bar 'gyur ba'i khwa de dag 'ongs nas de'i lus la za bar byed do// de tshor ba gnyis kyis zhen nas sreg cing ngu ste/ de ltar sreg pa na ji srid du/ de'i sdig pa'i las bcom zhing spangs la/ zad par ma byas pa de srid du de 'di ltar lo 'bum phrag du mar sems can dmyal ba de'i tshor ba drag cing // tsha la mi bzad pa gzhan dang mtshungs pa med pa lo 'bum phrag du mar myong bar 'gyur ro// de sems can dmyal ba de las thar bar 'gyur te// thar nas kyang gal te lan grangs gzhan la myong bar 'gyur ba'i las kyis dang / dud 'gro dag tu ma skyes la mi rnams dang skal ba mnyam par mir skyes na las de'i mthus/ de'i chung ma mchog tu dga' zhing // mchog tu blta na sdug pa yang sde'i tshogs gzhan dag gis phrogs pa dang / de 'o dod 'bod cing ngu la mya ngan byed do// 'dod pas log par g.yem pa'i rgyu 'thun pa'i 'bras bus chung ma de'i phyir 'jig rten 'di dang pha rol du yang 'o dod 'bod cing ngu bar byed la yongs su gdung bar byed do// de nas gzhan yang dge slong des sems can dmyal ba chen po bsdus gzhom gyi 'khor la rtog par byed de/ las gang gis sems can dmyal ba a tsa zer bar skye bar 'gyur snyam nas/ de thos pa las byung ba'i shes pas brtags na/ sngon tshul bzhin ma yin pa yid la byed pas bud med gzhan ma rnyed nas lug ma mo'am/ bong mo la 'jug par byed cing mchod rten nam/ mchod rten gyi phyogs sam/ sangs rgyas la gus pa tsam yang byed pa med pa ni/ de lus dang bral nas ngan 'gro log par ltung ba sems can dmyal ba a tsa zer bar skye bar 'gyur ro// der gnod pa 'di dag 'byung bar 'gyur te/ 'di lta ste/ lcags kyi grog sbur tshor ba chen po skyed pa dag gis yan lag dang / nying lag thams cad la za bar byed do// sems can dmyal ba de dag gi lto yang mes gang bar 'gyur te/ rang gi las kyi rnam par smin pa drag cing mi bzad pas lo 'bum phrag du mar phyi nang sreg cing za'o// srin bu a tsa zer zhes bya bar yang skye bar 'gyur te/ gang sems can dmyal ba'i mi de dag gi sha la za'o// sha zos nas khrag 'thung ngo // khrag 'thung nas rgyus pa gcod do// rgyus pa bcad nas rus pa 'cha'/ rkang 'jib cing rgyu ma dang / gnye ma dag la za bar byed do// de sreg cing 'tshed la za ba na/ 'o dod 'bod cing ngu la cho nges 'debs shing snying rje rje skad du smre sngags 'don to// ji srid du rnam par smin pa'i 'bras bu nye bar ma spyad kyi bar du de'i nyes par spyad pa'i las drag cing mi 'dod la mi sdug cing yid du mi 'ong bar 'gyur te/ ji srid du de'i sdig pa'i las bcom zhing spangs la zad par ma byas pa de srid du de lo 'bum phrag du mar sreg cing 'tshed la za bar byed do// de phyis sems can dmyal ba de las thar bar 'gyur te/ thar nas kyang gal te lan grangs gzhan la myong bar 'gyur ba'i las kyis dang dud 'gro dag tu ma skyes la mi rnams dang skal ba mnyam par mir skyes na/ mi de'i las kyi rgyu 'thun pa'i 'bras bu'i rgyus de la 'gran zla mang zhing // rgyal po'i pho brang 'khor du de'i 'grub pa med par 'gyur/ dbul zhing nor rdzas thams cad nyams par 'gyur la tshe thung bar 'gyur ro// de nas gzhan yang dge slong de sems can dmyal ba chen po bsdus gzhom gyi 'khor la rtog par byed de/ las kyi rnam par smin pa byas la bsags pa las kyi nyer bsdogs dang / las kyi mjug gang gis sems can dmyal ba kyi hud zer bar skye bar 'gyur snyam nas des thos pa las byung ba'i shes pas brtags na/ srog gcod pa dang / ma byin par len pa dang / 'dod pas log par g.yem pa kun du bsten cing bsgoms te mang du byas pa ni/ de lus dang bral nas ngan 'gro log par ltung ba sems can dmyal ba kyi hud zer bar skye bar 'gyur ro// der las kyi rnam par smin pa gang gis skye bar 'gyur snyam na/ de la srog gcod pa dang / ma byin par len pa ni snga ma bzhin no// 'dod pas log par g.yem pa ni gang kla klo dag tu skye bar 'gyur te/ de skye ba'i ris 'thun pa'i skyon gyis de gal te sring mo'am/ gzhan 'os pa ma yin pa de lta bu dag la spyod par byed na de lus dang bral nas ngan 'gro log par ltung ba sems can dmyal ba kyi hud zer bar skye bar 'gyur ro// der gnod pa 'di dag 'byung bar 'gyur te/ 'di lta ste/ sems can dmyal ba der sems can dmyal ba pa dag sreg cing 'tshed la gshin rje'i mi rnams kyis gsod pa na/ gang gis dpag tshad lngar gang ba'i sgra de lta bu 'byin to// srid pa bar ma la gnas pa'i sems can dmyal ba des gzhi de las snying rje zhing 'jigs par thos pa las kyi dbang gis mi 'thun pa log par thos te/ de'i ngu ba glu dbyangs snyan pa'i sgra lta bu dang / pheg rdob par thos so// de de ltar lta ba na der bdag kyang 'gro'o snyam du sems so// des sems bskyed ma thag tu srid pa nye bar len pa'i rkyen las byung bas der skye bar 'gyur ro// gang dang gang du srid pa bar ma pa'i nye bar len par byed pa de dang der skye bar 'gyur te/ nye bar len pa de byas pas der skyes so// lhan cig skyes ma thag tu sems can dmyal ba'i sdug bsngal 'byung bar 'gyur te/ sgra de dag sems can dmyal ba pa dag gi ngo bo nyid du thos te/ tshor ba mi bzad cing drag la tsha ba gzhan dang mtshungs pa med cing dpe zla med pa dag myong ba na/ sgra de nyis 'gyur gyis snying la 'bigs par byed do// gnod pa 'di dag kyang 'byung bar 'gyur te/ 'di lta ste/ lcags kyi ri rab tu 'bar ba khwa spungs pa zhes bya ba yod de/ de dpag tshad stong lnga brgyar 'bar la/ ring khyad gnam la thug pa zhig yod do// de la lcags kyi shing ljon pa dang / lcags kyi khwa rab tu 'bar ba dag gis gang ste/ ri de thams cad kyang rab tu 'bar ba me lce gcig tu gyur cing // kun nas de'i las kyis byas pa'i mes rgyun mi 'chad par rab tu 'bar ba na/ nyes par byas pa'i las kyis ri de pad ma'i tshal gyis khebs par mthong zhing // pad ma'i 'dab ma de dag 'od 'phro bar mthong nas/ de dag gcig la gcig bos te/ grogs po dag tshur shog // tshur shog // ri tshal grib ma bsil ba can du 'dong // tshal sdug pa dag nye bar bsten par bya'o zhes smra'o// de nas sems can dmyal ba pa de dag la gshin rje'i mi rnams kyis rdo'i char dag gis rdeg pa na/ skyob pa 'dod pa/ skyabs 'dod pa/ mgon 'dod pa dag ri ga la ba der de dag rgyug go// ji ltar ri de la de ltar 'dzegs pa dang / ri de yang 'bar ba'i phreng bas 'khrugs shing kun nas rab tu 'bar la/ khwa rab tu 'bar ba mchu shin tu rno ba rnams kyis sems can dmyal ba shin tu gang ba de dag mthong nas rgyug cing // sems can dmyal ba de dag la za bar byed de/ kha cig ni dang glad rgyas la 'thog // kha cig ni mig la/ kha cig ni sna la/ kha cig ni 'gram pa'i pags pa la/ kha cig ni rked pa'i ngos la/ kha cig ni lce la/ kha cig ni mgrin pa la/ kha cig ni mgrin pa'i pags pa la/ kha cig ni mid pa la/ kha cig ni snying la/ kha cig ni glo ba la/ kha cig ni mtsher pa la/ kha cig ni rgyu ma la/ kha cig ni gnye ma sbom po la/ kha cig ni lto ba'i pags pa la/ kha cig ni rna ba'i rus pa la/ kha cig ni brla la/ kha cig ni brla'i sbubs la/ kha cig ni rkang pa'i rting pa la/ kha cig ni rting pa'i pags pa la/ kha cig ni rkang mthil la/ kha cig ni gzhang la/ kha cig ni rkang pa'i sor mo la 'thog go// yang rnam par phye nas za bar byed de/ kha cig ni mdun gyi ngos la/ kha cig ni glo la/ kha cig ni glo'i pags pa la/ kha cig ni lag pa'i rgyab kyi rus pa la/ kha cig ni yan lag dang nying lag thams cad dang rkang yod pa'i sems can dmyal ba de dag so so so sor phye nas khwa de rnams kyis za bar byed do// yang las kyi dbang gis skye bar 'gyur te/ skyes nas kyang gshin rje'i mis 'jigs shing khwas 'jigs la/ skyob par 'dod pa/ skyabs 'dod pa dag ri khwa spungs pa ga la ba der rgyug go// de dag gang gi tshe las kyis byas pa'i mes 'bar ba'i phreng ba'i ri spungs pa de la 'dzeg pa na/ 'bar ba'i phreng bas lus yongs su dkris pa de dag ri de la lo 'bum phrag du mar sreg par 'gyur ro// ji srid du de'i sdig pa'i las bcom zhing spangs la/ zad par ma byas shing ji srid du de'i srog gcod pa dang / ma byin par len pa dang / 'dod pas log par g.yem pa/ kun nas bslang ba la kun du bsten cing bsgoms te/ mang du byas pa'i las bcom zhing spangs la/ zad par ma byas pa de srid du lo 'bum phrag du mar de'i las drag cing tsha ba byas la/ bsags pa'i mthus gang dag khwa spungs pa'i ri de'i rtse mo la yang gang gis byung ba dag 'dzeg par byed de/ de dag la 'bar ba de dag gis dpag tshad stong lnga brgyar gyen du bteg bteg ste/ phye ma leb bzhin du sreg par byed kyang // cig car 'chi ba'i dus ni mi byed do// gang gi tshe de bcom zhing spangs la zad par byas pa de'i tshe/ sems can dmyal ba de las thar par 'gyur te/ thar nas kyang gal te lan grangs gzhan la myong bar 'gyur ba'i las kyis dang / dud 'gro dag tu ma skyes la/ mi rnams dang skal ba mnyam par mir skyes na/ de'i las byas la bsags pa'i rgyu 'thun pa'i 'bras bus/ de'i yan lag dang nying lag thams cad las dri rul pa 'byung zhing mdze'am de la sha bkra 'byung bar 'gyur/ 'gran zla mang zhing phal che la dbul ba dang / yul ngan par skye bar 'gyur ro// de nas gzhan yang dge slong des sems can dmyal ba chen po bsdus gzhom gyi 'khor la brtags na/ des thos pa las byung ba'i shes pas 'khor gzhan mchi ma'i rgyun me lta bu zhes bya ba yod par mthong ngo // der sems can las kyi rnam par smin pa gang gis skye bar 'gyur snyam nas/ des thos pa las byung ba'i shes pas brtags na/ gang gis srog gcod pa dang / ma byin par len pa dang / 'dod pas log par g.yem pa kun tu bsten cing bsgoms te mang du byas pas 'gyur te/ de la srog gcod pa dang / ma byin par len pa ni snga ma bzhin no// 'dod pas log par g.yem pa ni dge slong ma tshul khrims ral cing spyod pa ngan pa la sngar gzhan gang zhig gis lhan cig mi tshangs par spyad pa byas la/ phyis gzhan zhig de dang lhan cig byed na/ de lus dang bral nas ngan 'gro log par ltung ba sems can dmyal ba mchi ma'i rgyun me lta bur skye bar 'gyur ro// der gnod pa 'di dag 'byung bar 'gyur te/ 'di lta ste/ tsha ba rtsub pa mi 'dod pa'i las kyi rnam pa de lta bu byas par 'gyur te/ gang gis kun nas rab tu 'bar ba'i mes sreg pa na/ mchi ma gang 'byung ba de dag me'i mchi mar 'byung ste/ de dag gis lus de dag sreg cing sems can dmyal ba de dag la gnod pa'i rnam pa de lta bus nyen par 'gyur ro// de yang gnod pa gzhan dag myong bar 'gyur te/ mig gi nang du seng ldeng gi mdag mas kun du 'gengs shing // gshin rje'i mi rnams kyis rus pa rdung so sor 'byed la smyig ma lta bur 'bud cing // sems can dmyal ba so sor 'jigs pa la/ lcags kyi phur bu dang gtun shing dang mda' bo che rnams kyis sems can dmyal ba pa de dag gi lus gcod cing 'bigs la dum bur rlog go// phra skam rab tu 'bar bas gzhang gdangs pa'i nang du zha nye bskol bas kun du bkang ste/ de'i nang zha nye bskol bas rab tu sreg la/ phyi rol me shin tu 'bar bas rab tu sreg go// de gnyi gas sreg pa na tshor ba shin tu tsha zhing mi bzad pa rnam pa du ma myong bar 'gyur ro// // 'phags pa dam pa'i chos dran pa nye bar gzhag pa/ bam po brgyad pa/ 'dir tshigs su bcad pa/ dmyal ba'i sdig pa'i las kyis su// zha nye dag gis nang blugs shing // me 'bar ba yis phyi rol du// sreg pa shin tu sdug bsngal yin// gang dag sdug bsngal las 'bras skyes// tsha ba 'byung ba skye ba ni// khams gsum dag tu de yi dpe// bya bar sla ba ma yin no// rnam gsum 'bras bu gsum skyes pa// khams gsum dag tu skye ba ni// sems gsum las bslang nyes gsum skyes// gnas gsum dag tu smin par 'gyur// rgyu dang rkyen ni tshogs pa yis// kun bslang so so de nyid dag // de yi las kyi rnam smin ni// khams gsum dag na snang ba yin// ji lta ji ltar sems 'byung ba// de lta de ltar yongs 'gyur te// dge ba yis ni dge byed cing // sdig pa yis ni sdig pa byed// las ni sems dang 'brel ba ste// srid pa las dang 'brel ba yin// sems dang las kyis kun bslang ba// 'di ni 'khor bar yongs su bsgrags// sred pa gang gis bslus pa yis// sdang ba'i sems dang ldan pa'i las// 'dir ni mi dag de byed de// de ni sems can dmyal bar 'tshed// gzhan gyis byas pa'i sdig pa ni// gzhan la yongs su smin mi 'gyur// srog chags kun gyis bdag nyid// las kyi 'bras bu dag la spyod// khyod cag rang gi sems kyis su// 'di dag thams cad bslus pa yin// me yis yongs su gdungs pa yis// ngu skad don med ci zhig 'byin// de ltar sems can dmyal ba de dag la gshin rje'i mi de dag gis rang gi las dag rang nyid kyis ma myong bar grol ba med do zhes rjes su bstan te/ de ltar las dang 'bras bur 'brel ba ni de thams cad srid pa bar mar dmigs so// de ltar rjes su ston pa na ji srid du de'i sdig pa'i las byas shing bsags pa bcom zhing spangs la zad par ma byas pa de srid du sems can dmyal ba de dag la gshin rje'i mi de rnams kyis lo 'bum phrag du mar sreg cing 'tshed do// phyis sems can dmyal ba de las thar bar 'gyur te/ thar nas kyang gal te lan grangs gzhan la myong bar 'gyur ba'i las kyis dang / dud 'gro dag tu ma skyes la mi rnams dang skal ba mnyam par mir skyes na/ las byas la bsags pa'i rgyu 'thun pa'i 'bras bu'i mthus skran can du 'gyur zhing skem po'am/ byad ngan pa'am/ sbom pa'am/ lus tshal shing bsregs pa lta bur 'gyur ro// de nas gzhan yang dge slong las kyi 'bras bu rnam par smin pa shes pa des sems can dmyal ba chen po bsdus gzhom gyi 'khor la brtags na/ des thos pa las byung ba'i shes pas sems can dmyal ba dbang po thams cad kun du 'gags pa zhes bya ba ji ltar 'dug par mthong ngo // der sems can dag las gang gis skye bar 'gyur snyam nas/ des brtags na gang gis srog gcod pa dang / ma byin par len pa dang / 'dod pas log par g.yem pa kun du bsten cing bsgoms te/ mang du byas par gyur pa de dag sems can dmyal bar skye bar 'gyur ro// de la srog gcod pa dang / ma byin par len pa'i rnam par smin pa ni sngar bshad pa bzhin no// 'dod pas log par g.yem pa kun du bsten cing bsgoms te/ mang du byas pa rnam pa dur 'gyur snyam na/ shin tu 'dod chags bdo ba gang gis bud med kyi skye gnas ma yin pa/ kha'am/ rkub tu lan cig 'dod pas log par g.yem pa kun du bsten na/ de lus dang bral nas ngan 'gro log par ltung ba/ sems can dmyal ba dbang po thams cad kun du 'gags pa zhes bya bar skye bar 'gyur ro// der gnod pa 'di dag 'byung bar 'gyur te/ 'di lta ste/ khar me'i khams kyis gang bar bkang zhing // lcags kyi snod kyi nang du zangs dmar po bzhus pa blugs nas brdzang bas brdzangs la/ 'og nas kyang srog chags mar ko ta ka'i mchu rab tu 'bar bas za'o// me 'bar ba'i phreng ba bcu gcig gis bskor ba'i dbus su gdungs shing sreg ste/ yang sos shing yang sreg go// grog sbur rab tu 'bar ba dag gis ni mig za la zha nyes ni rna ba gang // ral gris ni sna bcad/ spu gris ni lce bcad/ spu gri'i char gyis ni lus gshegs te dbang po thams cad sdug bsngal chen po myong ba ni/ sems can dmyal ba pa'i rnam par smin pa bde ba med cing // sdug bsngal 'byung ba mi bzad la tsha ba gzhan dang mtshungs pa med cing dpe zla med pa de'i phyogs 'ga' zhig brjod na/ 'di lta ste/ ji ltar nyi ma'i 'od las mar me'i 'od de bas chung ba/ de ltar sems can dmyal ba pa'i sdug bsngal rjes su dpag par bya zhing lha rnams kyi bde ba dpe zla med pa bzhin du/ sems can dmyal ba pa rnams kyi sems can dmyal ba pa'i sdug bsngal yang dpe zla med do// de ci'i phyir zhe na/ lha'i 'jig rten dang / sems can dmyal ba'i bde ba dang / sdug bsngal ni gzhan dang mtshungs pa med de/ 'di ni phyogs 'ga' zhig brjod pa yin no// ji srid du de'i sdig pa'i las byas shing // bsags pa byang zhing zhi la/ spangs shing zad par ma byas pa de srid du/ der tshor ba mi bzad cing tsha la drag pa dag myong bar 'gyur ro// de sems can dmyal ba de las thar bar 'gyur te/ thar nas kyang gal te lan grangs gzhan la myong bar 'gyur ba'i las kyis dang dud 'gro dag tu ma skyes la/ mi rnams dang skal ba mnyam par mir skyes na de'i las byas shing bsags pa'i rgyu 'thun pa'i 'bras bu'i mthus/ de'i chung ma sdom pa med par 'gyur la/ chung ma des kyang de ltar chom rkun pa dag gnyer nas gsod par byed/ de bzhin du rgyal po'i pho brang 'khor du g.yo thabs sbyar nas gsod par byed/ de bzhin du dug gis gsod par byed cing de gnyid log pa dang / mtshon gyis gsod par byed de/ byas shing bsags pa'i las kyi rnam par smin pa ma myong bar thar pa med do// de nas gzhan yang dge slong des sems can dmyal ba chen po bsdus gzhom gyi 'khor la rtog par byed de/ des thos pa las byung ba'i shes pas sems can dmyal ba tshor ba mtha' med ces bya ba mthong ngo // der sems can dag las gang gis skye bar 'gyur snyam nas des brtags na srog gcod pa dang / ma byin par len pa'i 'bras bu ni ji skad bshad pa bzhin no// gang shin tu 'dod chags kyi sems kyis bud med 'os ma yin pa rjes su dran nas lag pas 'dod pas log par g.yem pa byas na de lus dang bral nas ngan 'gro log par ltung ba sems can dmyal ba tshor ba mtha' med par skye bar 'gyur ro// der gnod pa 'di dag 'byung bar 'gyur te/ byas shing bsags pa'i las kyis tshor ba shas che bar 'gyur ba ni 'di lta ste/ me yi tshor ba dang / mtshon gyi tshor ba dang / ba tshwa'i tshor ba dang / nad kyi tshor ba ste/ tshor ba de dag gting dpag dka' zhing mtha' dpag dka' la mtha' yas pa yin te/ ji skad bshad pa'i tshor ba de dag ni dpe bya bar sla ba ma yin no// de ltar sems can dmyal ba pa dag der rang gi sems kyis yongs su bslus pa yin te/ ji srid du de'i nyes par byas pa'i las bcom zhing spangs la zad par ma byas pa'i bar du lo 'bum phrag du mar sreg cing 'tshe da do// de sems can dmyal ba de las thar bar 'gyur te/ thar nas kyang gal te lan grangs gzhan la myong bar 'gyur ba'i las kyis dang dud 'gro dag tu ma skyes la mi rnams dang skal ba mnyam par mir skyes na/ de dbul por 'gyur zhing ri brags dang / dgon pa dang / 'jigs pa dang / ri brags pa dag gi g.yog bran du 'gyur/ nad rnams kyis rtag tu na bar 'gyur ro// de nas gzhan yang dge slong des sems can dmyal ba chen po bsdus gzhom gyi 'khor la brtags na/ des thos pa las byung ba'i shes pas sems can dmyal ba chen po pad ma ltar gas pa zhes bya ba mthong ngo // der sems can dag las gang gis skye bar 'gyur snyam na/ de gang gis srog gcod pa dang / ma byin par len pa dang / 'dod pas log par g.yem pa byas la bsags pas de sems can dmyal ba pad ma ltar gas par skye bar mthong ngo // de la srog gcod pa dang / ma byin par len pa ni snga ma bzhin no// 'dod pas log par g.yem pa ni dge sbyong du dam bcas pa gang zhig sngon gyi 'dod pa dag la sems gtong zhing ro myong bar byed la yid la byed/ tshul bzhin ma yin pa yid la byed pa'i ro myang bar byas pas mtshan mo nyal ba na de'i rmi lam du bud med de nyid dang lhan cig 'khrig par byed cing // sad nas kyang mi tshangs par spyod pa rmi lam du rmis pa de nyid kyi ro myong bar byed cing yang yid la byed/ rjes su yi rang zhing gzhan dag la yang yon tan du 'dzin la de dang lhan cig goms par byed/ mang du byed cing de dang de nyid la dga' bar byed na/ de lus dang bral nas ngan 'gro log par ltung ba sems can dmyal ba pad ma ltar gas par skye bar 'gyur ro// der gnod pa 'di dag 'byung bar 'gyur te/ 'di lta ste/ ji ltar pad ma'i mdog nyid du gyur pa de ltar de'i snang ba kun tu dmar po nyid du gyur te/ der sems can dmyal ba de dag bum pa dag gi nang du 'tshed cing lcags kyi bre bo'i nang du lcags kyi gtun shing rnams kyis 'tshog go// de de dag las thar nas mtsho chen po'i nang na pad ma sngon po skyes pa de rgyang ring po nas mthong nas de nas sems can dmyal ba pa skyabs 'dod pa mgon 'dod pa/ bkres pa dang skom pas yongs su gdungs pa'i lus can dag gnod pa de dag las thar nas bdag cag gis bde ba thob par bya'o zhes der dong ngo // de nas brgya 'am stong yod pa de dag pad ma ga la ba der dong ngo // der dong ba dang lam du phur bu btsugs pa dag gis rkang pa la zug go// rkang pa nyams pa de khas bub tu lhung ngo // khas bub tu lhung ba de dag la phur bu rnams kyis zug go// gal te phyis gan du 'gyel na de dag gi rgyab la phur bu de rnams kyis zug cing 'bigs par byed do// gal te glos 'gyel na phur bu de rnams kyis de dag gi glo yang 'bigs par byed do// gal te 'dug na de'i 'og nas 'dzug go// de dag sreg cing 'tshe da pa na gcig la gcig skad 'byin te/ skom pa dang bkres pas shin tu gdungs pa'i lus can dag gcig la gcig skad 'byin cing ngu'o// mya ngan byed cing smre sngags 'don pa'i yid du gyur pa de dag thams cad pad ma de la lta zhing 'khod pa ni rgyab nas gshin rje'i mi rnams kyis ral gri dang / dgra sta dang / mda' bo che dang / mdung thung rnams kyis 'debs te/ de ltar sems can dmyal ba pa mgon 'dod pa/ skyabs 'dod pa/ bsil ba 'dod pa dag thabs 'ga' zhig gis pad ma de'i drung du phyin te/ de la 'dzegs pa dang / pad ma de yang seng ldeng gi me'i mdag ma lta bus gang zhing // rdo rje ltar sra ba'i lo ma rnams la de dag 'dzeg ste/ de yang kha zhum par 'gyur ro// de ltar las kyi mtha' nyes par spyad pa dang / nyes par byas pa'i las kyis ji srid du de'i sdig pa'i las byas shing bsags pa bcom zhing spangs la zad par ma byas pa de srid du las kyi dbang gis de dag sems can dmyal ba pad ma ltar gas pa der lo brgya phrag du ma'am/ lo stong phrag du ma'am/ lo bye ba phrag du mar bskol cing 'tshed kyang de dag dus las 'da' bar ni mi byed do// phyi nas thar bar 'gyur te/ thar nas kyang gal te lan grangs gzhan la myong bar 'gyur ba'i las kyis dang / dud 'gro dag tu ma skyes la mi rnams dang skal ba mnyam par mir skyes na de'i las byas shing bsags pa dag gis mthus de mig yon du 'gyur/ tshul khrims 'chal cing dbul la tshe thung bar 'gyur ro// de nas gzhan yang dge slong des sems can dmyal ba chen po bsdus gzhom gyi 'khor la brtags na/ des sems can dmyal ba pad ma chen po ltar gas pa zhes bya ba mthong ngo // der sems can dag las gang gis skye bar 'gyur snyam na/ de dag gis srog gcod pa dang / ma byin par len pa dang / 'dod pas log par g.yem pa kun du bsten cing bsgoms te/ mang du byas pas de sems can dmyal ba pa pad ma chen po ltar gas par skye bar 'gyur ba mthong ngo // de la srog gcod pa dang / ma byin par len pa ni snga ma bzhin no// 'dod pas log par g.yem pa ni dge sbyong dge sbyong du dam bcas pa gang zhig tshul khrims ral la lud bong ltar spyod pa/ mya ngan las 'das par 'gro ba la smod pa ni 'di ltar tshangs par spyad pa spyod de 'dir bdag lha'am lha gzhan zhig tu 'gyur bar bya snyam ste/ bdag lha'i 'jig rten der lha mos yongs su bskor bar gyur cig snyam ste/ de ltar tshangs par spyad pa de tshangs par spyod pa log par yongs su bsngo'o// de sred pa la spyod pa yin te/ de 'khor ba'i rgyur spyod cing sred pa'i rgyur spyod la de sdig pa spyod pa yin/ de na ba dang / rga ba dang / 'chi ba dang / mya ngan dang / smre sngags 'don pa dang / sdug bsngal ba dang / yid mi bde ba dang / 'khrug pa la sogs pa dag las yongs su thar bar mi 'gyur ro// shi ste lus dang bral nas kyang ngan 'gro log par lhung ba sems can dmyal ba pad ma chen po ltar gas par skye bar 'gyur ro// der gnod pa 'di dag 'byung bar 'gyur te/ 'di lta ste/ ba tshwa'i chu bo'i rlabs zhes bya ba gang du ba tshwas gang bar ma gyur pa ni/ de na khab kyi bu ga tsam yang med pa/ zheng du dpag tshad lnga yod la/ chur dpag tshad brgya yod par 'jug go// sems can dmyal ba'i chu bo der de dag zhugs pa dang / tshor ba shin tu tsha ba/ shin tu rtsub pa/ shin tu bzod par dka' ba dag myong ste/ de'i rus pa gang yin pa de dag ni rdor gyur/ skra gang yin pa de dag ni nya lci bas su gyur/ sha gang yin pa de dag ni 'dam du gyur/ ro nye bskol ba gang yin pa de dag ni chur gyur/ sems can dmyal ba gang yin pa de dag ni nyar gyur te/ chu bo des khas bub tu ded cing bskol to// 'gram dag tu chags na khwa mchu rab tu 'bar ba rnams kyis za'o// gal te mgon 'dod pa/ skyabs 'dod pa dag chu bo de las thar nas 'bros pa na gshin rje'i mi rnams kyis lcags kyi mdung rab tu 'bar ba dag gis btab nas chu bo'i rlabs de nyid kyi nang du 'jug par byed do// de ltar de dag steng du byung ba na/ rkang pa 'tshed par byed la/ brla'i sbubs dang / rgyab kyi sha dag 'tshed par byed/ mgul pa'i sha yang chad par 'gyur/ rus pa yang bskol bar 'gyur/ mgo'i sha chad cing mgo'i thod pa yang chad par 'gyur te/ de ltar sems can dmyal ba pa de dag ji lta ji ltar chu bo der 'jug cing ji lta ji ltar zhugs pa de dag de lta de ltar lo 'bum phrag du mar sreg cing bskol la 'tshed do// yang sems can dmyal ba de dag nyon mongs pa'i chu bo de las thar nas mtsho dang / me tog dang / pad ma sngon po yod par mthong ste/ mgon 'dod pa/ skyabs 'dod pa/ bde ba 'dod pa dag de'i drung du 'gro bar 'dod de de'i drung du dong ngo // pad ma'i tshal de dag kyang lcags kyi pad ma yin te/ de dag gi reg pa ni spu gri lta bu yin la sems can dmyal ba pa gang dag gis lus de la reg pa de dag ni gsheg par byed cing gcod par byed la za bar byed cing rdung bar byed do// de ltar gshin rje'i mi rnams kyis mngon par gtses pa dag pad ma'i tshal de dag la 'dzeg par byed de/ pad ma de dag gi nang me ma dag gis rab tu gang ba yin la/ steng gi lo ma lcags la sa byas pa dag gis 'chums par byed de/ de'i nang du lan du mar sems can dmyal ba pa las byas pa de dag skye bar 'gyur te/ me mdag des lan 'bum phrag du mar sreg go// khwa dag gis sems can dmyal ba pa de dag gi mig za bar byed cing lce gcod par byed/ rna ba 'bigs par byed/ lus rnam par zad par byed do// de ltar rang gi las kyi 'bras bu la spyod pa'i sems can dmyal ba pa de dag ji srid du de'i sdig pa'i las bcom zhing spangs la zad par ma byas pa de srid du sems can dmyal ba chen po pad ma chen po ltar gas pa der 'tshed par byed do// de nas sems can dmyal ba de las thar bar 'gyur te/ thar nas kyang gal te lan grangs gzhan la myong bar 'gyur ba'i las kyis dang dud 'gro dag tu ma skyes la/ mi rnams dang skal ba mnyam par mir skyes na/ las de dang rgyu 'thun pa'i 'bras bus dmu rdzing can du 'gyur zhing // rtag tu bkres pa dang skom pas gdungs la/ khro bar yang 'gyur ba mthong ngo // de nas gzhan yang dge slong des sems can dmyal ba chen po bsdus gzhom gyi 'khor la brtags na/ des thos pa las byung ba'i shes pas sems can dmyal ba me thab ces bya ba mthong ngo // der sems can dag las gang gis skye bar 'gyur snyam nas des brtags na/ gang gis srog gcod pa dang / ma byin par len pa ni snga ma bzhin no// 'dod pas log par g.yem pa ni dge sbyong dge sbyong du dam bcas pa des sngon gyi khyim na gnas pa'i bud med dag dang lhan cig tu dgod cing rtses pa dag de'i tshe de tshul bzhin ma yin pa yid la byed pas dran zhing yang dang yang du dran pa nyid du byed/ de la chags shing yongs su rtog par byed/ de 'dod chags de nyid la yang dang yang du sems par byed cing // dge ba'i chos la sems par mi byed la chos dang 'thun pa'i chos mi sgrub/ sdug bsngal ba dang / kun 'byung ba dang / 'gog pa'i chos rjes su sems par mi byed cing rjes su mi slob la rjes su mi sgrub/ der las su rung bar mi byed cing sangs rgyas dang / chos dang / dge 'dun rjes su dran par mi byed 'chi ba rjes su dran par mi byed cing // 'khor ba la yid 'byung bar mi byed la/ kha na ma tho ba rdul tsam la yang 'jigs par mi lta/ gnas mal dang na ba'i gsos sman gyi rkyen mang po 'chang bar byed cing gnas mal dang / na ba'i gsos sman gyi rkyen mang po 'os pa ma yin pa'i gnas mal dang na ba'i gsos sman gyi rkyen rab tu mang po de dag des 'chang bar byed de/ rnam pa de lta bu byas pa ni de lus dang bral nas ngan 'gro log par ltung ba sems can dmyal ba me thab tu skye bar 'gyur ro// me thab kyi sems can dmyal ba de 'bar rab tu 'bar/ kun tu rab tu 'bar zhing // me lce gcig tu gyur par sreg ste/ der gang 'bar/ rab tu 'bar/ kun tu rab tu 'bar zhing me lce gcig tu ma gyur pa ni skra'i rtse mo tsam yang med do// der sems can dmyal ba pa de dag shing ljon pa lta bur rab tu 'bar te/ de 'bar rab tu 'bar/ kun tu rab tu 'bar zhing me lce gcig tu gyur pa der skad 'byin to// de ltar skad 'byin pa na khar mes bkang ngo // de tshor bas nyam thag pa dang yang de skad 'byin to// de'i rna bar me 'bar ba 'jug ste/ bcug nas skad 'byin cing ngu la sme sngags 'don to// de'i rna bar yang me 'bar ba 'jug cing de'i lus kyang kun nas rab tu 'bar bar 'gyur te/ de yang shin tu 'khrugs shing skad 'byin la smre sngags 'don to// gal te tshul khrims dang mi ldan par gyur pa zhig pha rol gyi bsod snyoms zos la de'i lce lcags rab tu 'bar ba'i glegs mas sreg go// gal te tshul khrims can tshul bzhin ma yin pa yid la byed pas bud med dag mthong na de'i mig sreg par 'gyur ro// gang shin tu chags pa'i sems kyis bud med gzhan dag dgod cing glu dbyangs len la sgra 'byin pa dag thos na de'i rna ba ro nye rab tu bskol bas 'gengs par 'gyur ro// tshul khrims 'chal pa 'os par 'gyur ba ma yin pa gang gis dge 'dun rnams kyi bdug spos yongs su bzung bas sna bcad cing sreg par 'gyur te/ de ltar tshul khrims 'chal pa de'i dbang po lnga car la sbyar te/ sems can dmyal bar las dang mtshungs pa'i chad pa drag po rab tu 'byung ngo // las kyi mtha' nyes par spyad pa byas pa de ni ji srid du de'i sdig pa'i las bcom zhing spangs la zad par ma byas pa de srid du sems can dmyal ba kun nas me lce 'bar ba'i phreng bas 'khrugs pa'i sems can dmyal ba me thab der sreg cing 'tshed do// de de las thar nas gal te lan grangs gzhan la myong bar 'gyur ba'i las kyis dang dud 'gro dag tu ma skyes la mi rnams dang skal ba mnyam par mir skyes na de'i sdig pa'i las de dang rgyu 'thun pa'i 'bras bus de byad lag ngan cing long ba dang / zha zhing dbul bar 'gyur la dar la bab pa nyid kyi tshe 'chi bar 'gyur ro// de nas gzhan yang dge slong las kyi 'bras bu rnam par smin pa shes pa des sems can dmyal ba chen po bsdus gzhom gyi 'khor la brtags na des thos pa las byung ba'i shes pas 'khor gzhan lcags kyi phye ma me mdag gi ra ba zhes bya ba yod pa mthong ngo // der sems can dag las kyi rnam par smin pa gang gis skye bar 'gyur snyam nas des thos pa las byung ba'i shes pas brtags na gang gis srog gcod pa dang / ma byin par len pa ni snga ma bzhin no// dge sbyong dge sbyong du dam bcas pa gang gis mo'i gar dang glu dbyangs dang rgyan dag gi sgra thos nas tshul bzhin ma yin pa yid la byed pa g.yengs pa'i blos dgod pa dang / bsgegs pa dang / rtses pa de thos nas khu ba byung la byung nas kyang ro myong bar byed cing sogs na/ de lus dang bral nas ngan 'gro log par ltung ba sems can dmyal ba lcags kyi me mdag tu skye bar 'gyur ro// der gnod pa 'di dag 'byung bar 'gyur te/ 'di lta ste/ sems can dmyal ba pa de lcags kyi ra ba gru bzhi pas bskor ba/ 'khor dpag tshad lnga brgya yod pa de'i nang du sems can dmyal ba pa rang gi las kyis sreg cing der me'i char dang lcags kyi char rgyun mi 'chad par 'bab bo// der sems can dmyal ba pa dag lcags kyi char pas yan lag dang nying lag thams cad phye mar rlog la/ me mdag gi char pas gdungs shing sreg go// der char pa gnyis kyis nyam thag pa dag gnod pa de dag myong bar 'gyur te/ ji ltar sems can dmyal ba pa'i myong ba de dag gi gnod pa gang yin pa de ni dpe bya bar sla ba ma yin no// ji srid du de'i sdig pa'i las bcom zhing spangs la zad par ma byas pa de srid du dus las 'da' bar mi byed de/ rtsub cing mi bzad pa tsha ba 'jig rten thams cad 'jigs par byed cing mi 'dod la mi sdug cing yid du mi 'ong ba'i las byas pa'i tshor ba de lta bu myong bar 'gyur ro// de phyis de las yongs su thar bar 'gyur te/ gal te lan grangs gzhan la myong bar 'gyur ba'i las kyis dang dud 'gro dag tu ma skyes la de mi rnams dang skal ba mnyam par mir skyes na las de dang rgyu 'thun pa'i 'bras bus de rtag tu chu bo chen po'i mnyan par 'gyur/ rtag tu 'jigs pa dang / nad bu can du 'gyur/ glang po che'i sos 'tsho zhing de rtag tu 'chi bas nyen par 'gyur ro// de nas gzhan yang dge slong des sems can dmyal ba chen po bsdus gzhom gyi 'khor la brtags na/ de 'khor gzhan zhig pa bcu bdun pa ma mthong la/ sems can dmyal ba chen po bsdus gzhom gyi 'khor gyi nyen kor bcu drug pa las kyi chos kyi rnam par smin pa yod pa mthong ngo // de sems can rnams kyi las dang 'brel ba las kyi 'bras bu rnam par smin pa rnam pa sna tshogs dag mthong nas 'khor ba la yid byung ngo // yang dge slong de ji ltar sems can dmyal ba chen po gsum gyi 'khor gyi las kyi 'bras bu'i de kho na nyid rig cing de las kyi 'bras bu rnam par smin pa dag 'dzin par byed la/ de lta zhing dmigs par byed de/ srid pa dag la yid byung ba thob cing bdud kyi yul gyi dngos po la mi 'dod pa rnal 'byor spyod pa nang gi chos la chos kyi rjes su lta zhing gnas so// de ltar brtson pa'i dge slong de sa bla'i gnod sbyin dag gis mthong nas/ bar snang la spyod pa'i gnod sbyin rnams la bsnyad do// de dag gis kyang rgyal po chen po bzhi la bsnyad pa nas/ de ltar snga ma bzhin du sbyar te/ tshad med 'od kyi bar gyi lha rnams la bsnyad do// snga ma bzhin du sbyar te/ 'dzam bu'i gling du rigs kyi bu grong khyer che ge mo zhig ces bya ba nas skra dang kha spu bregs/ gos ngur smrig bgos te/ dad pas khyim nas khyim med par rab tu byung nas/ de sa gzhan dgu pa'i bar la zhugs pa de tshad med 'od kyi lha dag gis thos nas dga' bar gyur to// kye lha dag bdud kyi phyogs ni dma' bar 'gyur zhing dam pa'i chos kyi phyogs ni mtho bar 'gyur ba ni bdag cag dga'o zhe'o// de nas gzhan yang dge slong des sems can dmyal ba gsum mthong nas sems can dmyal ba bzhi pa ngu 'bod ces bya ba la rtog par byed do// der sems can dag las gang gis skye bar 'gyur snyam nas/ des thos pa las byung ba'i shes pas brtags na/ srog gcod pa dang / ma byin par len pa dang / 'dod pas log par g.yem pa dang / chang 'thung ba bzhi kun du bsten cing bsgoms te mang du byas pa dag gi las dang / nyer bsdogs dang / mjug byas shing bsags pa dag gis lus dang bral nas ngan 'gro sems can dmyal ba chen po ngu 'bod du skye bar 'gyur ba mthong ngo // de la srog gcod pa dang / ma byin par len pa dang / 'dod pas log par g.yem pa'i 'bras bu rnam par smin pa ni sngar bshad pa bzhin no// chang dang sbyar ba'i chang kun tu bsten cing bsgoms te mang du byas pa ni sems can dmyal ba ngu 'bod du skye bar 'gyur ro// gang gis khyim gyi gnas nas byung ste/ sdom pa blangs/ bsam gtan gyi bde bas sems sbyangs shing zhi ba'i dge slong gi dge 'dun dag gi 'khor du chang brims te ra ro bar byas na de lus dang bral nas ngan 'gro log par ltung ba sems can dmyal bar rab tu gdung ba chen pos byas pa'i tshor ba myong bar 'gyur ro// der gnod pa 'di dag 'byung bar 'gyur te/ 'di lta ste/ phra skam gyis kha gdangs pa'i nang du/ zangs dmar po bskol ba rab tu 'bar ba ldugs so// de 'thung ba ni de'i tshe sngar mchu sreg go// mchu bsregs nas rkan sreg go// rkan bsregs nas lce sreg go// lce bsregs nas mid pa sreg go// de bzhin du ol gong // de bzhin du gnye ma dang rgyu ma/ de bzhin du pho ba dang long ka bsregs nas ro smad du 'byung bar 'gyur la/ de ltar chang 'thung ba de ni mi dge ba myong bar 'gyur te/ de 'o dod 'bod cing ngu 'khrug cing smre sngags 'don to// de shin tu 'khrug pa na gshin rje'i mi dag gis rjes su bstan pa tshigs su bcad de smras pa/ sdig pa dag ni byed pa na// 'bras bu tsha ba shes par gyis// rmongs pa gang zhig bdag mi shes// phyi nas de ni yongs gdung 'gyur// ji ltar blo gros ngan pa dag // sdig pa dag gis las byas pa// ma ngu de ltar la gor spyod// smre sngags don med ci zhig 'don// sdig pa'i las kyi 'bras bu ni// mi ni kun gyis thob par 'gyur// gal te bdag nyid bde 'dod na// de ltar sdig pa bsten mi bya// dmyal ba drag po chen po pa// de dag las kyang sdig pa'i sems// thar kyang gti mug dbang song ba// yang dang yang du sdig pa byed// 'di yis dmyal bar mi 'gro zhes// sdig pa la ni yid ma rton// me chung bas ni ri dang tshal// ljon par bcas pa sreg pa bzhin// rmongs pa sdig pa byed 'dod la// gnod pa 'byung la 'dod mi byed// sdig pa'i rjes su 'bras bu 'jug // rgyu dang rkyen las byung ba mthong // chos ni ci phyir bsten mi bya// sdig pa'ang ci phyir rnam mi spong // sdig pa spangs pa'i mi dag ni// sems can dmyal ba nyid mi mthong // bdag gi sdig las 'bras bu dag // rmongs pa gang dag mi shes pas// de yis nyes pa 'di thob ste// blo ngan khyod ni de dag spyod// sdig pas sems can dmyal bar 'gro// sdig pas yongs su sreg 'gyur te// sdig pas mya ngan 'das mi 'thob// sdig pa lta bu'i dgra gzhan med// sdig pas sngon ni bslus pa dag // sdig pas yongs su sreg 'gyur te// sdig pa dag ni mi byed pa// de yi mdun du 'gro mi 'gyur// lam 'di zhi ba gtso bo ste// gang dag sred dbang mi gnas pa'o// sred pa spangs pa'i mi dag ni// mya ngan 'das dang nye bar gnas// sdig pa dag ni byed ldan zhing // dge ba rnams kyang mi byed pa// sdig pas sreg 'gyur de lta bas// sdig pa yid la ma byed cig // sdig pa spyod pa'i mi dag ni// nams kyang bde ba mi 'thob bo// de ltar gal te bdag nyid kyis// bde 'dod chos la rtag tu sten// gang dag sdig pa sten byed pa// sdug bsngal de las sdug bsngal med// de lta bas na sdig mi bsten// gal te sdug bsngal dag gis skyo// legs pas legs pa'i don bya 'o// legs la sdig pa'i bya ba dka'// sdig la sdig pa'i bya ba sla// 'phags la sdig pa'i bya ba dka'// de ltar gshin rje'i mi de rnams kyis sems can dmyal ba pa de dag la yang dang yang du bshad/ yang dang yang du bsgo zhing gnod pa rnam pa sna tshogs pa dag byed de/ 'di lta ste/ ri rab tu 'bar la kun du 'bar zhing mkhregs pa gnyis shugs kyis rgyug ste/ phan tshun 'dus pa de gnyis kyi bar du sems can dmyal ba pa de dag 'jug ste/ 'di lta ste/ ri de gnyis kyis 'thag pa ni ji ltar mngon pa med par de ltar shin tu 'thag go// yang 'byung bar 'gyur te/ byung nas kyang yang ri de gnyis kyi dbus su bcug nas 'thag go// de'i sdig pa'i las zad par ma gyur gyi bar du lo 'bum phrag du ma'i bar du byung zhing 'thag go// de sems can dmyal ba'i phyogs de nas thar nas skyabs 'dod pa/ mgon 'dod pa/ dpung gnyen 'dod pa dag gzhan du rgyug pa dang / de dag gshin rje'i mi gzhan rnams dang phrad nas lcags kyi rdza ma'i nang du kha bub tu bcug go// ji srid du de'i sdig pa'i las bcom zhing spangs la zad par ma gyur pa de srid du de dag der kha bub tu lo 'bum snyed du sreg par 'gyur ro// skyabs 'dod pa/ mgon 'dod pa/ bde ba 'dod pa de dag rdza mar btso ba de dag las thar nas gar bab bab tu 'bros so// ji srid du de'i sdig pa'i las bcom zhing spangs par ma gyur pa de srid du lo 'bum phrag du mar de dag gi mdun du lcags kyi khwa rab tu 'bar ba de dag gis bzung nas de dag gi yan lag dang yan lag // gnad dang gnad/ tshigs dang tshigs su brgya'am stong du za'o// skyabs 'dod pa/ mgon 'dod pa/ dpung gnyen 'dod pa de dag de las thar nas kyang gar bab bab tu 'bros so// bkres pa dang / skom pas gdungs pa de dag mtsho'i chu rab tu dang ba zhig rgyang ring po nas mthong ste/ de dag der brgyugs pa dang / de dag kyang ro nye rab tu bskol bas gang ba yin te/ der khrus bya ba'i phyir 'jug go// gang gi tshe zhugs par gyur pa dang / sa phyogs de dag las kyis byas pa'i chu srin rnams kyis bzung nas kha bub tu drangs te/ ji srid du de'i sdig pa'i las bcom zhing spangs la zad par ma byas pa de srid du lo 'bum phrag du mar de dag ro nye de'i nang du skol lo// phyis las kyis byas pa'i chu srin de dag las thar bar 'gyur te/ thar nas kyang tshor bas nyen pa skyabs 'dod pa/ mgon 'dod pa/ dpung gnyen 'dod pa dag gar bab bab tu 'bros so// gal te mdun na 'khod pa'i gshin rje'i mi rnams kyis mthong na de dag der 'dzin te/ bzung nas kyang mdung rtse rab tu 'bar ba dag gis 'bigs par byed do// de dag la mdung rtse de dag bar 'ga' rgyab tu phyung nas 'byung // bar 'ga' glor phug nas 'byung // bar 'ga' mgrin par phug nas 'byung ste/ sems can dmyal ba pa tshor bas nyen pa de dag gi sgra de sems can dmyal ba pa gzhan dag gis phyogs de nas glu dbyangs kyi sgrar thos so// de yang ngu ba'i sgra yin na las kyi dbang gis snyan par thos te/ skyabs 'dod pa/ mgon 'dod pa/ dpung gnyen 'dod pa de dag gnas der 'gro'o// ji srid du de'i sdig pa'i las byas shing bsags pa bcom zhing spangs la zad par ma byas pa de srid du lo 'bum phrag du mar de dag gshin rje'i mi de dag gis bzung nas mda' bo che dang mdung rab tu 'bar ba dag gis 'bigs par byed do// de dag de las thar bar 'gyur te/ thar nas kyang skyabs 'dod pa/ mgon 'dod pa dag gar bab bab tu 'bros so// de dag gis rgyang mi ring ba na grong dang khyim phun sum tshogs pa dang / chu bo dang lteng ka phun sum tshogs pa mthong ste/ de'i phyogs su de dag rgyug cing de dag grong de'i nang du 'jug go// grong de thams cad kyang rab tu bskol ba 'bar ba yin la/ nang na yang srog chags mar ko ta ka kha rdo rje lta bu la mche ba rno ba rnams kyis shin tu gang ba yin te/ de dag gang gi tshe grong de'i nang du zhugs par gyur pa dang / khyim de'i sgo gcod par gyur te/ de dag der srog chags mar ko ta ka kha mche ba rno la rab tu 'bar ba rnams kyis ji srid du de'i sdig pa'i las bcom zhing spangs la zad par ma byas pa de srid du lo 'bum phrag du mar za bar byed do// gnod pa rgya mtsho lta bur gyur pa de las thar nas/ gal te lan grangs gzhan la myong bar 'gyur ba'i las kyis dang / dud 'gro dag tu ma skyes la/ mi rnams dang skal ba mnyam par mir skyes na/ chang btung ba ldud pa gang yin pa de'i nyes par byas pa'i las kyi rgyu 'thun pa des/ de sems 'khrul bar 'gyur zhing dbul ba dang / lam po che dang / bzhi mdo'i tshong pa dang / byis pa thams cad kyi bzhad gad par gyur cing bzhin gyi mdog ngan pa dang / so 'ba' zhig snang ba dang / rkang pa shin tu rdol ba dang / lus rtag tu bkres pa dang skom pas gdungs pa dang / bu dang chung ma dang pha dang ma dang gnyen bshes rnams kyis btang bar 'gyur ro// gang chang de sdom pa blangs pa dag gis 'thungs na de dag sems can dmyal ba chen po ngu 'bod du rnam par smin pa myong bar 'gyur bar rig par bya'o// de nas gzhan yang dge slong las kyi 'bras bu rnam par smin pa shes pa des sems can dmyal ba chen po ngu 'bod kyi 'khor la brtags na des 'khor sgra chen po zhes bya ba mthong ngo // der sems can dag las gang gis skye bar 'gyur/ snyam nas des brtags na/ gang gis srog gcod pa dang / ma byin par len pa dang / 'dod pas log par g.yem pa dang / chang 'thung ba kun tu bsten cing bsgoms te mang du byas par 'gyur ro// de la srog gcod pa dang / ma byin par len pa dang / 'dod pas log par g.yem pa ni snga ma bzhin no// chang 'thung ba ni gang gis gso sbyong ba rnams la chang blud na des ni lus dang bral nas ngan 'gro log par ltung ba sems can dmyal ba sgra chen por skye bar 'gyur ro// der gnod pa 'di dag 'byung bar 'gyur te/ 'di lta ste/ ro nye rab tu bzhus pas thog ma nyid du khar ldugs so// ji ltar de dag gis gso sbyong ba rnams la blud pa de ltar lcags kyi phor bu rab tu 'bar ba'i nang nas ldud pa na/ ji ltar sems can dmyal ba gzhan dag na med pa snying rje ba'i sgra de lta bu 'byung bar 'gyur ro// de ltar snying rje ba'i sgra kun du 'byin pa na gang sgra 'byung ba des nam mkha' de thams cad shin tu gang bar 'gyur ro// las kyi dbang gis sems can dmyal ba pa de rnams de ltar khro ba na khro ba de gshin rje'i mi rnams kyis thos nas kyang nyis 'gyur gyis khro bar byed do// de ltar chang btung ba'i 'thung ba de ma legs pa thams cad byed pa yin te/ sems mnyam par bzhag pas dge ba'i tshogs 'dzin par gyur pa'i sems de chang gis rnam par 'khrug par byed do// rnam par 'khrugs pa'i sems des ni bya ba dang bya ba ma yin pa so so'i ngo mi shes so// des na mi dge ba'i tshogs thams cad slong bar 'gyur ro// gang chang btung ba ldud pa ni de'i rgyu mi dge bar 'gyur te/ rgyu ji ltar byas pa de ltar 'bras bu nyes pa dang bcas par 'gyur la de gnod pa des shin tu rno ba dang shin tu yun ring bar gnod pa du ma 'byung ngo // ji srid du de'i sdig pa'i las bcom zhing spangs la zad par ma byas pa de srid du/ sems can de dag sems can dmyal ba sgra chen po der gnod pa chen po'i sgra 'byin pa du ma dag 'byung bar 'gyur te/ des na sems can dmyal ba de sgra chen po zhes bya'o// de dag phyis thar bar 'gyur te/ thar nas kyang gal te lan grangs gzhan la myong bar 'gyur ba'i las kyis dang dud 'gro dag tu ma skyes la de mi rnams dang skal ba mnyam par gal te mir skyes na/ rgyu dang 'thun pa'i 'bras bus de yid mi gzhungs par 'gyur zhing de dus thung ngus kyang brjed par 'gyur/ de'i yid gzhungs pa chung bas longs spyod med par 'gyur zhing skye bo yang dga' bar mi 'gyur/ de'i nor de dag med par 'gyur zhing nad chung ngus kyang 'chi bar 'gyur ro// de nas gzhan yang dge slong las kyi 'bras bu rnam par smin pa shes pa des sems can dmyal ba chen po ngu 'bod kyi 'khor la brtags na des kye ma sems can dmyal ba ngu 'bod kyi 'khor bcu drug mthong ste/ 'di lta ste/ sgra chen po dang / thams cad sgra 'byin pa dang / skra me 'bar ba dang / me'i phye ma srin bu dang / lcags kyi me 'bar ba'i gtun shing dang / rdo me 'bar ba char ltar 'bab pa dang / gsod med dang / lcags tshal dgon pa dang / rab rib kun bsags dang / gshin rje'i mtshams kyi dgon pa dang / shing shal ma la'i tshal chen dang / chu shing bsregs pa dud pa'i tshal dang / me mdag dud pa'i tshal dang / glog gi na bun tshal dang / kun du rtog byed de/ de dag ni sems can dmyal ba chen po ngu 'bod kyi 'khor bcu drug yin no// der las kyi rnam par smin pa gang gis skye bar 'gyur snyam nas dge slong des brtags na/ der sems can dmyal ba sgra chen po'i 'khor mthong nas 'khor gnyis pa thams cad sgra 'byin la rtog par byed do// des brtags na srog gcod pa dang / ma byin par len pa dang / 'dod pas log par g.yem pa ni snga ma bzhin no// chang 'thung ba ni gang gis kun du bsten cing bsgoms te mang du byas pa dang / dang po sdom pa blangs ma thag la chang blud na de lus dang bral nas ngan 'gro log par ltung ba sems can dmyal ba thams cad sgra 'byin du skye bar 'gyur ro// der gnod pa 'di dag 'byung bar 'gyur te/ ji lta ji ltar sems can dmyal ba pa rnams lcags kyi gtun shing gis rdeg pa na de lta de ltar sgra chen po 'byin te/ des sems can dmyal ba'i 'khor de dag thams cad gang bar 'gyur ro// gal te khor yug dang / khor yug chen po'i ri dag dang / chu bo'i 'khor dag med na/ sgra des 'dzam bu'i gling la sogs pa mi'i gnas bzhi po der thams cad du 'byung bar 'gyur ro// de'i ngud mo'i sgra 'byin pa des ji srid du de'i sdig pa'i las bcom zhing spangs la zad par ma byas pa de srid du snying rje zhing de srid du ro med pa yin te/ de dag rang gi las dang 'thun par sems can dmyal ba pa de dag gis de srid du ngu ba'i sgra 'byin to// de dag phyis sems can dmyal ba de las thar bar 'gyur te/ thar nas kyang gal te lan grangs gzhan la myong bar 'gyur ba'i las kyis dang / dud 'gro dag tu ma skyes la/ mi rnams dang skal ba mnyam par mir skyes na chu dkon pa'i yul dang 'brog tu skye bar 'gyur te/ srog gcod pa dang / ma byin par len pa dang / 'dod pas log par g.yem pa'i 'bras bu ni snga ma bzhin no// de nas gzhan yang dge slong las kyi 'bras bu rnam par smin pa shes pa des/ sems can dmyal ba ngu 'bod kyi 'khor la brtags na/ des thos pa las byung ba'i shes pas 'khor skra me 'bar ba zhes bya ba mthong ngo // der sems can dmyal ba pa dag las kyi rnam par smin pa gang gis skye bar 'gyur snyam nas des brtags na/ gang gis srog gcod pa dang / ma byin par len pa dang / 'dod pas log par g.yem pa kun tu bsten cing bsgoms te mang du byas pa ni snga ma bzhin no// dge bsnyen bslab pa'i gzhi lnga yod pa la chang 'thung ba yon tan yin par bslab pa'i gzhi 'dzin du bcug na/ de lus dang bral nas ngan 'gro log par ltung ba sems can dmyal ba skra me 'bar bar skye bar 'gyur ro// der me'i char rab tu 'bar ba gang yin pa des sems can dmyal ba pa dag gi skra la sogs pa nas rkang pa'i bar dag tu sreg cing 'tshed la rab tu 'bar ro// sems can dmyal ba pa de dag gi rkang pa dag la ni khyi dang / la ni bya rgod mchu rab tu 'bar ba dang / dbus su ni wa dag gis za ste/ de ltar rang gi mi dge ba'i las byas pas sreg cing za'o// nyon mongs pa de dag ngu bzhin du/ gshin rje'i mi rnams la 'di skad ces smras so// bdag cag snying rje'i gnas su gyur// khyod la snying rje med dam ci// khyod la zhi ba med dam ci// bdag la khyed cag snying mi rje// de dag gis de skad smras pa dang / gshin rje'i mi dag gis slar smras pa// ji ltar khyed cag gti mug gis// bsgribs pa'i sdig las mang po byas// mi bzad pa yis khyed cag bdas// de ni nged kyi rgyu ma yin// rmongs pas tshul khrims ma bsrungs shing // sdig pa mang po bsags pa byas// sdig pa mang po bsags pa yi// 'bras bu de ni nye bar gnas// de la bdag cag rgyu med de// 'di ni khyed cag nyid kyi rgyu// gang dag sdig pa'i las byed pa// de ni las de'i rgyu yin no// sred pa'i zhags pas bslus pa yi// khyed kyis sdig pa gang byas pa// de ni khyed la drag tu 'tshed// nged la ci zhig smra bar byed// sdig pa rgyu med ma yin te// sdig ma byas la rnam mi smin// gang gis sdig pa gang byas pa// de la de ni yongs su smin// chang ni dug gi mchog yin te// chang 'thung ba la bsten mi bya// chang 'thung ba la bsten pa ni// dge ba'i chos rnams nyams par 'gyur// gang gis rtag tu chang bsten pa// de yi blo ni mi brtan zhing // blo yo ba la chos med de// de lta bas na chang spongs shig // nyams byed nang na nyams mchog ni// chang zhes mkhas pa rnams kyis bshad// mi las nyams pas nyams byed pa// de lta bas na chang mi bsten// chang 'thung ba la sten byed pa// mi sdug sdig pa'i chos yin te// de lta bas na dug lta bu'i// chang 'thung ba ni rnam par spongs// chang 'thung ba la gnas pa'i skyon// nor zad ngan par rjod byed cing // le lo shin tu skyed byed pas// de lta bas na de spongs shig // chang gis 'dod chags skyed byed cing // de bzhin khro dang gti mug dag // yang dang yang du skyed byed pas// de lta bas na chang spongs shig // de ltar ji srid du de'i sdig pa'i las bcom zhing spangs la zad par ma byas pa de srid du rang gi las kyi 'bras bu la spyod pa'i sems can dmyal ba pa dag sems can dmyal ba skra me 'bar bar 'tshe da do// de dag sems can dmyal ba de las thar bar 'gyur te/ thar nas kyang gal te lan grangs gzhan la myong bar 'gyur ba'i las kyis dang dud 'gro dag tu ma skyes la/ mi rnams dang skal ba mnyam par mir skyes na/ de dang rgyu 'thun pa'i 'bras bus gang du rnam pa thams cad du chang med pa'i yul de lta bur skye bar 'gyur zhing gzugs dang ro mngon par shes par mi 'gyur ro// de nas gzhan yang dge slong las kyi rnam par smin pa shes pa des sems can dmyal ba ngu 'bod kyi 'khor la rtog par byed de/ sems can dmyal ba chen po ngu 'bod kyi 'khor gzhan gang zhig yod snyam mo// des thos pa las byung ba'i shes pas sems can dmyal ba me'i phye ma srin bu zhes bya ba mthong ngo // der sems can dag las kyi rnam par smin pa gang gis skye bar 'gyur snyam nas des brtags na/ gang gis srog gcod pa dang / ma byin par len pa dang / 'dod pas log par g.yem pa kun tu bsten cing bsgoms te mang du byas pa ni snga ma bzhin no// chang 'tshong ba ni chu mang bar byed la rin thang gzhan yin na gzhan du 'tshong ste/ de la skyon kha na ma tho ba dang / ma byin par len pa dang / chang 'thung ba de dag byung ngo // de lus dang bral nas ngan 'gro log par ltung ba sems can dmyal ba me'i phye ma srin bur skye bar 'gyur ro// der gnod pa 'di dag 'byung bar 'gyur te/ 'di lta ste/ nad bzhi brgya rtsa bzhi 'byung ste/ rlung las gyur pa brgya rtsa gcig dang / mkhris pa las gyur pa brgya rtsa gcig dang / bad kan las gyur pa brgya rtsa gcig dang / 'dus pa las gyur pa brgya rtsa gcig ste/ sems can dmyal ba pa dag dang 'thun par 'byung ngo // gang nad gcig gis nyi ma gcig tu 'dzam bu'i gling dang / byang gi sgra mi snyan dang / nub kyi ba lang spyod dang / shar gyi lus 'phags kyi mi de dag kun ma lus par 'chi bar byed pa'i nad kyi rnam pa de lta bu dag sems can dmyal ba pa de dag la 'byung bar 'gyur ro// gnod pa gzhan dag yang dang yang du 'byung ste/ 'di lta ste/ sems can dmyal ba pa rang gi lus de dag la srin bu dag 'byung bar 'gyur te/ gang pags pa dang / khrag dang / sha dang / tshil dang / rus pa dang / rkang dag la phug cing phug cing 'thung ngo // de ltar mgon med pa/ gshin rje'i mis 'jigs shing ngu skad 'byin pa na me'i gnod pa rnam pa du ma 'byung ste/ ji srid du de'i sdig pa'i las bcom zhing spangs la zad par ma byas pa de srid du me des sreg cing 'tshed la rab tu 'bar bar byed do// de dag sems can dmyal ba de las thar bar 'gyur te/ gal te lan grangs gzhan la myong bar 'gyur ba'i las kyis dang / dud 'gro dag tu ma skyes la/ mi rnams dang skal ba mnyam par mir skyes na/ de chang gi nyo tshong gi rgyu 'thun pa'i 'bras bus sdug bsngal ba dang dbul bar 'gyur ro// de nas gzhan yang dge slong las kyi 'bras bu rnam par smin pa shes pa des sems can dmyal ba ngu 'bod kyi 'khor la brtags na sems can dmyal ba lcags kyi me 'bar ba'i gtun shing zhes bya ba mthong ngo // der sems can dag las gang gis skye bar 'gyur snyam nas des brtags na/ gang gis srog gcod pa dang / ma byin par len pa dang / 'dod pas log par g.yem pa kun du bsten cing bsgoms te/ mang du byas pa ni sems can dmyal ba lcags kyi me 'bar ba'i gtun shing du skye bar 'gyur te/ snga ma bzhin no// seng ge dang / stag dang / gzig dang / ri skegs dang / shang shang te'u dag chang gis brid de nyams par byas la bzung nas bsad pa gang yin pa de ni der skye bar 'gyur ro// der gnod pa 'di dag 'byung bar 'gyur te/ 'di lta ste/ lcags kyi gtun shing rab tu 'bar ba dag 'byung ngo // las kyis byas pa'i gtun shing de rnams kyis yan lag dang nying lag thams cad phye mar rlog cing gsod de ji ltar bye ma'i tshad tsam du de ltar yan lag dang nying lag thams cad phye mar rlog go// tshor ba des nyam thag pa dag 'o dod 'bod ngu skad 'byin/ smre sngags 'don cing phan tshun du rgyug ste/ brgyugs pa dang / gtun shing rab tu 'bar ba rnams kyis kun du 'tshog go// ji srid du de'i sdig pa'i las byas shing bsags pa bcom zhing spangs la zad par ma byas pa de srid du tshor bas nyen pa'i sems can de dag gshin rje'i mi rnams kyis bzung nas spu gri dag gis yan lag dang nying lag thams cad 'jog cing gshog la 'dra la lo// de phyis sems can dmyal ba de las thar bar 'gyur te/ thar nas kyang gal te lan grangs gzhan la myong bar 'gyur ba'i las kyis dang / dud 'gro dag tu ma skyes la mi rnams dang skal ba mnyam par mir skyes na/ las de dang rgyu 'thun pas dreg can du skye bar 'gyur/ las de dang rgyu 'thun pas dbul bar 'gyur zhing sman pa dang / sman sbyor ba dang bral ba'i yul ngan pa dang / rtswa dang / mya ngam dang / mes tshig pas 'jig pa mang ba'i yul ngan pa dag tu skye bar 'gyur ro// // 'phags pa dam pa'i chos dran pa nye bar gzhag pa/ bam po dgu pa/ de nas gzhan yang dge slong las kyi 'bras bu rnam par smin pa shes pa des sems can dmyal ba chen po ngu 'bod kyi 'khor la brtags na/ des thos pa las byung ba'i shes pas 'khor rdo me 'bar ba char ltar 'bab pa zhes bya ba mthong ngo // der sems can dmyal ba dag las gang gis skye bar 'gyur snyam nas des brtags na/ gang gis srog gcod pa dang / ma byin par len pa dang / 'dod pas log par g.yem pa kun tu bsten cing bsgoms te mang du byas pa ni sems can dmyal ba rdo me 'bar ba char ltar 'bab par skye bar 'gyur ro// chang ni g.yul 'gyed pa'i don du ji ltar glang po che chen pos g.yul du mi mang po gsod par 'gyur te/ de las bdag cag rgyal bar 'gyur bar bya'o snyam nas glang po che dag la chang blud de/ mi bsad na de dag las de'i rnam par smin pas sems can dmyal ba rdo me 'bar ba char ltar 'bab par skye bar 'gyur ro// der gnod pa 'di dag 'byung bar 'gyur te/ 'di lta ste/ sems can dmyal ba der las las skyes pa me rab tu 'bar ba'i glang po che srog thams cad 'phrog par byed pa 'byung ste/ des mi de bzung nas yan lag dang nying lag thams cad phug cing phye mar rlog par byed/ 'phen par byed cing rnam par 'tshe bar byed/ rnam par 'khrug par byed cing yan lag dang nying lag so sor 'byed par byed do// de nas de las thar bar 'gyur te/ phyi nas de gshin rje'i mi rnams kyis gzung ngo // bzung nas zangs dmar po rab tu bskol ba'i nang du bcug ste/ ji srid du de'i sdig pa'i las bcom zhing spangs la zad par ma byas kyi bar du de lo 'bum phrag du mar sreg cing 'tshed la gsod par byed do// de sems can dmyal ba de las thar bar 'gyur te/ thar nas kyang gal te lan grangs gzhan la myong bar 'gyur ba'i las kyis dang / dud 'gro dag tu ma skyes la mi rnams dang skal ba mnyam par mir skyes na/ las de dang rgyu 'thun pa'i 'bras bus des glang po che bsad par bshams kyang glang po che des gsod par 'gyur/ dbul zhing byad bzhin ngan la rkang pa dang lag pa bong bu'i rkang pa ltar 'gyur zhing lus rtag tu rtsub par 'gyur ba mthong ngo // de nas gzhan yang dge slong las kyi 'bras bu rnam par smin pa shes pa des sems can dmyal ba chen po ngu 'bod kyi 'khor la brtags na/ des thos pa las byung ba'i shes pas sems can dmyal ba chen po 'chi med ces bya ba mthong ngo // der mi dag las gang gis skye bar 'gyur snyam nas des brtags na/ gang gis srog gcod pa dang / ma byin par len pa dang / 'dod pas log par g.yem pa kun tu bsten cing bsgoms te mang du byas pa ni snga ma bzhin no// chang ni bud med gzhan 'os pa ma yin pa la blud de blud nas kyang myos pas 'khrul par byas la/ de dang lhan cig tu mi tshangs par spyad na de lus dang bral nas ngan 'gro log par ltung ba sems can dmyal ba 'chi med du skye bar 'gyur ro// der gnod pa 'di dag 'byung bar 'gyur te/ 'di lta ste/ khyi rab tu 'bar ba dag gis rlig pa 'byin par byed do// phyung zhing bton nas kyang yang shin tu 'jam zhing sdug pa skye bar 'gyur ro// yang 'byin par byed de/ gnod pa don gyis byed pas ngu skad 'byin par byed do// de ltar de dag de las thar nas gar bab bab tu 'bros so// de dag bros pa'i mdun na ngam grog chen po de la bya rog dang / bya rgod dang / 'ug pa dang / bya d+h+ya mi ka lcags kyi mchu dang sen mo rab tu 'bar ba rnams kyis gang ba mthong ngo // ngam grog de las sems can dmyal ba 'khams te bzhin gyur pa/ mgon 'dod pa/ skyabs 'dod pa de dag rab tu ltung ngo // de nas bya rog dang / bya rgod dang / 'ug pa mchu dang sen mo rab tu 'bar ba rnams kyis yan lag dang nying lag so sor phye ste za'o// ji srid du de'i sdig pa'i las bcom zhing spangs la zad par ma byas pa de srid du lo 'bum phrag du mar yang skye bar 'gyur ro// de dag sems can dmyal ba de las thar bar 'gyur te/ thar nas kyang lan grangs gzhan la myong bar 'gyur ba'i las kyis dang / dud 'gro dag tu ma skyes la mi rnams dang skal ba mnyam par mir skyes na snga ma bzhin du sbyar te/ las de'i rgyu dang 'thun pa'i 'bras bus rgyal pos bzung zhing lus mdog ngan pa dang / bzhin mdog ngan par gyur cing de nyid du 'chi ba'i dus byed par 'gyur ba mthong ngo // de nas gzhan yang dge slong las kyi 'bras bu rnam par smin pa shes pa des sems can dmyal ba chen po ngu 'bod kyi 'khor la brtags na/ gang gis srog gcod pa dang / ma byin par len pa dang / 'dod pas log par g.yem pa kun du bsten cing bsgoms te mang du byas pa snga ma bzhin du des mthong ngo // chang ni dug dang sbyar nas dgra gsad par bya ba'i phyir blud na de lus dang bral nas ngan 'gro log par ltung ba 'khor lcags tshal dgon par skye bar 'gyur ro// 'di lta ste/ lcags kyi 'khor lo 'khor ba rab tu 'bar ba der sems can dmyal ba pa de dag lcags kyi thag pas bcings nas lcags kyi 'khor los skor bar byed do// skor ba na dgra gshin rje'i mi rnams kyis yan lag dang nying lag thams cad la mtshon cha dag gis 'debs par byed de/ ji ltar yungs 'bru tsam du sems can dmyal ba pa de dag gi lus kyi sha de dag la lhag ma ma lus par byed kyang de'i las nyes par byas pa'i rnam par smin pas dus las 'da' bar ni mi byed do// gal te de dag las zad nas 'khor lo 'khor ba de las thar nas gar bab bab tu 'bros pa dang / de dag las kyis byas pa'i lcags kyi sbrul rnams kyis bzung bar 'gyur te/ ji srid du de'i sdig pa'i las bcom zhing // spangs la zad par ma byas pa de srid du lo 'bum phrag du mar za'o// de phyis sems can dmyal ba de dag las thar bar 'gyur te/ thar nas kyang gal te lan grangs gzhan la myong bar 'gyur ba'i las kyis dang dud 'gro dag tu ma skyes la mi rnams dang skal ba mnyam par mir skyes na las de dang rgyu 'thun pa'i 'bras bus sbrul 'dzin pa'am mgo'i nor bu 'byin par 'gyur yang las de dang rgyu 'thun pa'i 'bras bus sbrul rnams kyis srog dang 'bral bar 'gyur ba mthong ngo // de nas gzhan yang dge slong las kyi 'bras bu rnam par smin pa shes pa des sems can dmyal ba chen po ngu 'bod kyi 'khor la brtags na des 'khor rab rib kun bsags zhes bya ba mthong ngo // der sems can dag las gang gis skye bar 'gyur snyam nas des brtags na/ gang gis srog gcod pa dang / ma byin par len pa dang / 'dod pas log par g.yem pa kun du bsten cing bsgoms te mang du byas pa ni snga ma bzhin no// sems can so so 'tsho bar bya ba'i phyir chang 'thung ba'i zong ngam rin byin na de lus dang bral nas ngan 'gro log par ltung ba sems can dmyal ba rab rib kun bsags su skye bar 'gyur ro// der gnod pa 'di dag 'byung bar 'gyur te/ 'di lta ste/ sems can dmyal ba de thams cad mun pa yin te/ der gnod pa myong ba ni gshin rje'i mi dag kyang mi mngon la 'di dag sus byas zhes gnod pa yang mi mngon te/ mun gnag las byung ba'i me'i nang du 'jug go// me de'i 'od kyang shin tu mi gsal ba yin te/ bar skabs skra'i rtse mo tsam yang med pa'i me de'i nang du de dag sreg cing 'tshed la gdungs so// ngu zhing skad 'byin pa na ji srid du de'i sdig pa'i las byas shing bsags pa bcom zhing spangs la zad par ma byas pa de srid du sog le dag gis kyang mgo la sogs pa nas rkang pa'i bar du phyed mar gsheg go// phyis sems can dmyal ba de las thar bar 'gyur te/ thar nas kyang gal te lan grangs gzhan la myong bar 'gyur ba'i las kyis dang dud 'gro dag tu ma skyes la mi rnams dang skal ba mnyam par mir skyes na/ las de dang rgyu 'thun pa'i 'bras bus rtag tu skom pa dang bkres pas gdungs par 'gyur zhing der nor rdzas dang 'bral bar 'gyur la gang na bza' btung nyung ba'i gling de dag tu skye bar 'gyur ba mthong ngo // de nas gzhan yang dge slong las kyi 'bras bu rnam par smin pa shes pa des sems can dmyal ba chen po ngu 'bod kyi 'khor la brtags na/ des thos pa las byung ba'i shes pas sems can dmyal ba gshin rje'i mtshams kyi dgon pa zhes bya ba mthong ngo // der sems can dag las gang gis skye bar 'gyur snyam nas des brtags na/ gang srog gcod pa dang / ma byin par len pa dang / 'dod pas log par g.yem pa kun tu bsten cing bsgoms te mang du byas pa ni snga ma bzhin no// gang gis nad mi bzad pas thebs pa dang / bu btsas pa dag la chang 'thung ba'i zong dang rin gyi don du gos kyi rgyu'am zas kyi rgyu byin na/ de lus dang bral nas ngan 'gro log par ltung ba sems can dmyal ba gshin rje'i mtshams kyi dgon par skye bar 'gyur ro// der gnod pa 'di dag 'byung bar 'gyur te/ 'di lta ste/ rkang pa dang / sen mo la sogs pa gshin rje'i mi'i kha 'bar rab tu 'bar ba dag gis za bar byed do// zos nas kyang gnod pa 'byung bar 'gyur te/ 'di lta ste/ ji srid du de'i sdig pa'i las bcom zhing spangs la zad par ma byas pa de srid du mdung thung gi rtse mo rab tu 'bar ba dag gis lo 'bum phrag du mar 'tshed cing sreg la gsheg cing gsod do// de sems can dmyal ba de las thar bar 'gyur te/ thar nas kyang gal te lan grangs gzhan la myong bar 'gyur ba'i las kyis dang dud 'gro dag tu ma skyes la mi rnams dang skal ba mnyam par mir skyes na las de dang rgyu 'thun pa'i 'bras bus de yul ngan pa dang / gnas ngan pa dang / ri brags ngan pa dag tu phag 'tsho ba dang long bar 'gyur ba mthong ngo // de nas gzhan yang dge slong las kyi 'bras bu rnam par smin pa shes pa des sems can dmyal ba chen po ngu 'bod kyi 'khor la brtags na/ des thos pa las byung ba'i shes pas sems can dmyal ba shing shal ma li'i tshal zhes bya ba yod pa mthong ngo // der sems can dag las gang gis skye bar 'gyur snyam nas des brtags na gang gis srog gcod pa dang / ma byin par len pa dang / 'dod pas log par g.yem pa ni snga ma bzhin no// chang 'thung ba ni mchog tu mang pos chang shin tu ra ro bar 'gyur ba'i rdzas de dag sbyor bar byed de/ de'i chang ji ltar kha cig ni dar ba lta bu dang / kha cig ni chu lta bu dang / kha cig ni zhog chu lta bu de ltar bcos nas 'brog dgon par zhugs pa'i ded dpon dag la blud de/ de yang ra ro zhing shin tu ra ro bar 'gyur ba/ de kun gyis shin tu ra ro bar byas te ra ro ba de dag des bsad nas nor gang dang gang yod pa de dang de dag phrogs na des bslus pa yin pas de 'jig rten na chom rkun pa zhes bya'o// de'i las kyis bskyod pas de lus dang bral nas ngan 'gro log par ltung ba sems can dmyal ba shing shal ma li chen po'i nags su skye bar 'gyur ro// der gnod pa 'di dag 'byung bar 'gyur te/ 'di lta ste/ me rab tu 'bar ba'i rdo'i char gyi tshogs kyis lus dag kun du sreg cing 'bigs la gcod par byed de sa'i bar du sreg par byed do// chu bo rab tu bskol ba'i me mdag ma dmar po tsha bas bzhus pa'i chu rtag tu 'jigs pa zhes bya ba yod de/ ji srid du de'i sdig pa'i las bcom zhing spangs la zad par ma byas pa de srid du zangs dang ro nyer bsres pa rab tu bskol ba'i chu bo der lo 'bum phrag du mar sreg cing 'tshed la gshin rje'i mi rnams kyis kyang ral gri dang mda' bo che rab tu 'bar ba dag gis kun du 'debs par byed do// de phyis thar par 'gyur te/ thar nas kyang gal te lan grangs gzhan la myong bar 'gyur ba'i las kyis dang / dud 'gro dag tu ma skyes la mi rnams dang skal ba mnyam par mir skyes na las de dang rgyu 'thun pa'i 'bras bus mig gi mdog gnag cing rtag tu khro la phrag dog mang por 'gyur ba mthong ngo // de nas gzhan yang dge slong las kyi 'bras bu rnam par smin pa shes pa des sems can dmyal ba chen po ngu 'bod kyi 'khor la brtags na/ des thos pa las byung ba'i shes pas shing shal ma li chen po'i tshal yod pa mthong ngo // der sems can dag las gang gis skye bar 'gyur snyam nas des brtags na/ gang gis srog gcod pa dang / ma byin par len pa dang / 'dod pas log par g.yem pa kun du bsten cing bsgoms te mang du byas pa ni de lus dang bral nas ngan 'gro log par ltung ba sems can dmyal bar skye bar 'gyur te/ snga ma bzhin no// chang gi dbang du byas nas sings po ltar bcos te/ 'brog dgon pa'i skye bo mang po dag la blud na de lus dang bral nas ngan 'gro log par ltung ba sems can dmyal ba shing shal ma li chen por skye bar 'gyur ro// de chang blud pa'i 'bras bus der gnod pa 'di dag 'byung bar 'gyur te/ 'di lta ste/ las kyis byas pa'i shing shal ma li'i 'phang du dpag tshad gcig tsam yod pa 'byung ste/ 'dab ma spu gri lta bu yin la/ yal ga me 'bar ba lta bu yin/ dud pa bdug cing rlung dug lta bu 'byung ste/ de ltar chang gi las kyis byas pa de 'byung ngo // gang dpag tshad gcig tshun chad du rlung dug lta bus gnod par byed kyang srog dang 'bral bar ni mi 'gyur ro// ji lta ji ltar shing shal ma li chen po'i nags dpag tshad sum stong yod par chud na/ de lta de ltar mdag ma dang du bar bsres pa dug lta bu'i shugs kyis sdug bsngal 'bum snyed myong yang dus las 'da' bar ni mi 'gyur ro// gang gi tshe shing shal ma li chen po'i tshal du sems can dmyal ba pa gshin rje'i mi rnams kyis 'jigs par byas pa chud par gyur pa de'i tshe shing rnams las kun nas spu gri lta bu'i char rab tu 'bab ste/ gang lag na ral gri dang mda' bo che mang po thogs pa 'khrugs pa dag gis yan lag dang nying lag thams cad dang rgyus pa dang / gnad dang / ka rand ra dang / rus pa dang / rkang thams cad yang dang yang du rnam par gsheg cing 'dral la dum bur byed do// gshin rje'i mis 'jigs shing skrag pa de dag lcags kyi shing shal ma li chen po'i nags khrod na kha cig ni grib ma'i nang na zhum zhum por 'dug // kha cig ni shing khar 'dzeg // kha cig ni gshin rje'i mi de dag dang phrad nas ral gri dag gis 'debs shing gsheg go// de chang 'thung ba'i 'bras bus gang dag gi grib ma'i nang na zhum zhum por 'khod pa de dag gi mig kyang bya rgod kyis 'byin cing khu ba yang 'thung ngo // chang 'thung ba de'i 'bras bus shing de la 'dzeg pa de dag kyang shing de dag las yal ga lhung bas de dag dum bu brgya'am yang na stong du phye mar rlog go// gang dag tshal de'i thor to la 'dzegs pa de dag ba tshwa'i chu bo bzhus par 'jug ste/ ji srid du de'i sdig pa'i las bcom zhing spangs la zad par ma byas pa de srid du lo 'bum phrag du mar rgyus pa dang / rus pa dang / lus nyid kyis gnod pa myong bar 'gyur te/ 'di ni de'i phyogs 'ga' zhig bstan pa yin no// de de las thar bar 'gyur te/ thar nas kyang gal te lan grangs gzhan la myong bar 'gyur ba'i las kyis de dang dud 'gro dag tu ma skyes la/ mi rnams dang skal ba dang mnyam par mir skyes na las de dang rgyu 'thun pa'i 'bras bus de yid rnam par g.yengs shing nad drag po'am gal te snying nad dam/ gal te ngal skyen pa mang ba'am/ gal te rkang bam gyis 'debs par 'gyur zhing gal te long bas nyam thag par 'gyur ba mthong ngo // de nas gzhan yang dge slong las kyi 'bras bu rnam par smin pa shes pa des sems can dmyal ba chen po ngu 'bod kyi 'khor la brtags na des thos pa las byung ba'i shes pas sems can dmyal ba chu shing bsregs pa'i dud pa'i tshal zhes bya ba mthong ngo // der sems can dag las gang gis skye bar 'gyur snyam nas des thos pa las byung ba'i shes pas brtags na/ srog gcod pa dang / ma byin par len pa dang / 'dod pas log par g.yem pa kun du bsten cing bsgoms te mang du byas pa ni snga ma bzhin no// chang 'thung ba ni bud med yon tan can dag la thabs gzhan gyi spyod pas brid de blud nas ra ro bar byas te sems 'khrul bar gyur na/ 'di lta ste/ sems can dmyal ba de ni las de'i rnam par smin pas kun nas dpag tshad lnga yod pa de'i nang dud pas 'khrigs shing rgya mtsho'i klong gi me'i mun gnag gis gtibs pa zabs su kun nas rgyang grags gsum du sa brkos pa der me mdag khrol bu rab tu 'bar bas shin tu gang ba'i sa'i bu ga der sems can dmyal ba pa de dag nyin gcig bzhin du 'jug ste ngu skad 'byin par yang mi nus shing de bzhin du 'dzag sgo thams cad kyang mes gang bar 'gyur ro// de las thar nas chu shing gi dud pa des de ltar yang dang yang du 'dzag sgo thams cad gang bar 'gyur la 'di ltar me de la bde bar sems te/ du ba de'i mthu ni de ltar shin tu rno ba nyid yin no// de las kyang thar nas ji srid du de'i sdig pa'i las bcom zhing spangs la zad par ma byas pa de srid du bya du ba'i mdog gi phreng ba zhes bya ba'i mchu shin tu rno ba de dag gis rus pa phug nas rkang dag la za bar byed do// de phyis sems can dmyal ba de las thar bar 'gyur te/ thar nas kyang gal te lan grangs gzhan la myong bar 'gyur ba'i las kyis dang / dud 'gro dag tu ma skyes la mi rnams dang skal ba mnyam par mir skyes na/ las de dang rgyu 'thun pa'i 'bras bus glo dang mjug do dag la gdon gyi nad kyis thebs shing dbul ba dang tshe thung bar 'gyur bar mthong ngo // de nas gzhan yang dge slong las kyi 'bras bu rnam par smin pa shes pa des sems can dmyal ba chen po ngu 'bod kyi 'khor la brtags na/ des thos pa las byung ba'i shes pas sems can dmyal ba me mdag dud pa'i tshal zhes bya ba mthong ngo // der sems can dag las gang gis skye bar 'gyur snyam nas des brtags na/ gang gis srog gcod pa dang / ma byin par len pa dang / 'dod pas log par g.yem pa kun tu bsten cing bsgoms te mang du byas pas ni snga ma bzhin no// chang 'thung ba ni dgra gsad pa'i phyir dang / chom rkun dang rgyal pos bkrabs pa gsad pa'i phyir blud na/ de lus dang bral nas ngan 'gro log par lhung ba sems can dmyal ba me mdag dud pa'i tshal du skye bar 'gyur ro// der gnod pa 'di dag 'byung bar 'gyur te/ 'di lta ste/ der las kyis byas pa'i me mdag spu gri lta bu'i rlung ldang la/ rlung des sems can dmyal ba pa de dag phan tshun gyi shugs kyis thug cing shin tu thug go// de dag gi lus phan tshun thug pa na ji ltar bye ma chang ba nas gtor ba bzhin du de ltar lus de dag phye mar zlog // rlog go// yang las kyi dbang gis skye bar 'gyur te/ ji srid du de'i sdig pa'i las bcom zhing spangs la zad par ma byas pa de srid du lo 'bum phrag du mar gnod pa thams cad myong bar 'gyur te/ 'di lta ste/ spu gris gsheg cing me'i tshor ba dang / nad kyi tshor ba dang / mtshon cha'i tshor ba dang / ba tshwa'i tshor ba ste/ tshor ba mchog tu tsha ba/ mchog tu 'jigs pa de dag ji srid du de'i sdig pa'i las bcom zhing spangs la zad par ma byas pa de srid du lo 'bum phrag du mar myong bar 'gyur ro// phyis sems can dmyal ba de las thar bar 'gyur te/ thar nas kyang lan grangs gzhan la myong bar 'gyur ba'i las kyis/ dang dud 'gro dag tu ma skyes la/ gal te mi rnams dang skal ba mnyam par mir skyes na/ las de dang rgyu 'thun pa'i 'bras bus gzhang 'brum rim gsum pas thebs par 'gyur zhing // rtag tu grang ba'i rims kyis thebs par 'gyur ba mthong ngo // de nas gzhan yang dge slong las kyi 'bras bu rnam par smin pa shes pa des sems can dmyal ba chen po ngu 'bod kyi 'khor la brtags na/ des thos pa las byung ba'i shes pas sems can dmyal ba glog gi na bun tshal zhes bya ba ji ltar 'dug pa mthong ngo // der sems can dag las gang gis skye bar 'gyur snyam nas des brtags na/ gang gis srog gcod pa dang / ma byin par len pa dang / 'dod pas log par g.yem pa kun du bsten cing bsgoms te mang du byas pa ni snga ma bzhin no// chang 'thung ba ni phyi rol la blo mngon par zhen pa'i ngang tshul can dag slu ba'i bsam pas blud na lus dang bral nas ngan 'gro log par ltung ba sems can dmyal ba glog gi na bun tshal du skye bar 'gyur ro// de dag la gnod pa 'di dag 'byung bar 'gyur te/ 'di lta ste/ sems can dmyal ba de khru nyis brgyar sems can dmyal ba pa'i mes rab tu gang ba der sems can dmyal ba pa dag gshin rje'i mi rnams kyis bzung nas 'jug ste/ rkang pa nas mgo la sogs pa'i bar bteg cing bzhus so// las kyi rlung gis yang skye bar 'gyur la me de ni lo ma sdud pa lta bu yin te/ ji tsam du phyogs bcur thag pas dkris pa bzhin du sems can dmyal ba pa de dag dkris nas ji ltar thal ba yang mi mngon pa de ltar sreg par byed do// yang 'byung bar 'gyur te/ ji srid du de'i sdig pa'i las bcom zhing spangs la zad par ma byas pa de srid du de ltar lo 'bum phrag du mar sreg go// de phyis sems can dmyal ba de las thar bar 'gyur te/ thar nas kyang gal te lan grangs gzhan la myong bar 'gyur ba'i las kyis dang dud 'gro dag tu ma skyes la mi rnams dang skal ba mnyam par mir skyes na de chang 'thung ba'i rgyu 'thun pa'i 'bras bus yul ya ba na dang / ba lhi ka der skyes shing bkol bas nyams par 'gyur te/ shugs drag pas bkol bar 'gyur ba mthong ngo // de nas gzhan yang dge slong las kyi 'bras bu rnam par smin pa shes pa des sems can dmyal ba ngu 'bod kyi 'khor la brtags na des 'khor kun du rtog byed ces bya ba mthong ngo // der sems can dag las kun du bsten cing bsgoms te mang du byas pa gang gis skye bar 'gyur snyam nas des brtags na/ gang gis srog gcod pa dang / ma byin par len pa dang / 'dod pas log par g.yem pa ni snga ma bzhin no// chang 'thung ba ni ji ltar 'di dag chang gis yid g.yengs na lam du 'jug pa la ngal bar mi 'gyur ro snyam nas lam du 'jug pa'i ched dang / rngon pa dag gsad pa la 'gro ba 'gyogs par 'gyur ro snyam nas blud na de lus dang bral nas ngan 'gro log par ltung ba sems can dmyal ba kun du rtog byed du skye bar 'gyur ro// de dag la gnod pa 'di dag 'byung bar 'gyur te/ 'di lta ste/ 'dod pa gang dang gang nyid du kun du sems pa de dang de nyid gshin rje'i mi dag gis brgya'am yang na stong ngam/ bye ba brgya'am yang na stong du byed de/ sems can dmyal ba'i 'khor gzhan du gnod pa gang dang gang 'byung ba de thams cad kyang bzhi 'gyur du der 'byung ste snga ma bzhin no// sems can dmyal ba pa rnams la gshin rje'i mi dag gis rjes su bstan pa'i tshigs su bcad de smras pa/ de yi las ni rnam gsum gyis// gnas skabs dgur ni 'tshe da byed cing // rnam par smin pa bzhi bcu tham// drag po rab tu g.yos par 'gyur// don med gzhi ni chang yin te// sems can dmyal ba'i bzhad gad pa// dbang po thams cad rnam nyams shing // don med pa yi rgyur gyur to// tshig la shin tu dga' ba dang // chags pa dang ni 'jigs pa dang // ngag gi skyon dang rlom pa dang // tshig rtsub gzhi ni de yin no// chang gis kun du g.yengs pa'i yid// bya dang mi bya mi shes pa// mi de phyugs dang mtshungs pa yin// de lta bas na chang spongs shig // chang gis g.yengs pa'i mi dag ni// gson yang shi ba dag dang mtshungs// gang zhig rtag tu gson 'dod pas// rtag par chang ni rnam par spongs// chang ni nyes pa kun gyi gzhi// rtag par don kun med par byed// ngan song gsum gyi them skas te// mun nag gnas ni chen po yin// chang gis sems can dmyal bar 'gro// de bzhin 'jig rten dang // chang gi skyon gyis bslus pa yi// mi dag dud 'gro rnams su 'gro// dug gi nang du dug ni chang // de bzhin dmyal ba'i nang na dmyal// nad kyi nang na nad mchog ni// chang zhes mkhas pa rnams kyis bshad// blo dang dbang po nyams byed cing // rin chen chos ni zad byed la// tshangs par spyod pa 'jig byed pa// mi bzad chang ni skye gnas gcig // rgyal po dang ni bstan bcos mkhas// chang gis yang bar byed 'gyur na// tha mal mi dag chang 'thung ba// bslus par 'gyur ba ci zhig smos// chang la bsten pa'i mi dag ni// chos rnams kun gyi sta re yin// ngo tsha med par byed pa'i mchog // yang ba dag tu nye bar bstan// chang gis phrogs par gyur pa'i sems// bya ba dang ni mi bya ba// mi shes rnam par mi shes shing // thams cad mi yis mi shes so// gang zhig chang la sten byed pa// skye bo res 'ga' dga' byed cing // res 'ga' yongs su gdung byed la// res 'ga' sdig pa byed pa yin// blo ni shin tu rmongs skyed cing // 'jig rten gnyis ni rnam 'jig byed// thar pa'i chos la me lta bur// sreg byed kho na chang yin no// mi gang dag ni chang spong ba// chos kyi ngang tshul mnyam par bzhag // gang na 'chi ba med pa yi// gnas mchog dag tu de 'gro 'o// chang 'thung ba yis bslus pa dag // de ni byed pa dman pa yin// mi bzad sems can dmyal bar ltung // don med ci zhig yongs su gdungs// 'thung ba'i tshe na chang zhim ste// rnam smin tshe na mchog tu tsha// kim pa ka nang kim pa ka// chang zhes mkhas pa rnams kyis bshad// bdag la 'di yis mi gnod ces// blo ldan chang la yid ma rton// myong na bsil yang rnam smin tsha// chang ni dmyal bar 'gro bar byed// sdig pa'i chos rnams byed pa la// sems g.yeng ba dag dga' bar byed// phyi nas rnam smin tsha ba ru// blo ngan yongs su gdung bar 'gyur// 'dod pa rnams la blo mi gtang // 'dod pa mchog tu slu ba yin// 'khor ba'i 'ching ba drag po ste// sems can dmyal ba kun gyi rgyu// gang zhig 'dod pa rnams la dga'// de yi sdug bsngal mtha' med do// 'dod pa'i sbrul gyis zin pa la// bde ba nams kyang ga la yod// khyed cag 'dod pa mi bzad cing // drag po sems can dmyal bar 'ongs// gnod pa shin tu mi bzad la// don med ci zhig yongs su gdung // gang tshe 'dod pas bslus pa yi// khyed cag gis ni sdig byas pa// de tshe ci phyir khro mi byed// de ring ci zhig yongs su gdung // byas la bsags pa brtan pa yi// las dag gi ni 'bras bu snang // sdig pa'i tshor ba mi bzad pas// de lta bas na sdig mi bya// sdig pa sdig pa'i rnam smin de// rtag tu sdig pa rnams su smin// sdig mi byed la sdig med do// de lta bas na sdig pa spongs// sdig pa yongs su spangs pa la// sdig pa'i 'jigs pa med pa yin// sdig pa rang gis byas pa gnod// gzhan gyis spyod par mi 'gyur ro// de ltar gshin rje'i mi de dag sems can dmyal ba pa de rnams la rjes su ston pa rjes su bstan nas ji srid du de'i sdig pa'i las bcom zhing spangs la zad par ma byas pa de srid du gnod pa rnam pa sna tshogs dag byed du 'jug go// phyis sems can dmyal ba de las thar bar 'gyur te/ thar nas kyang gal te lan grangs gzhan la myong bar 'gyur ba'i las kyis dang dud 'gro dag tu ma skyes la mi rnams dang skal ba mnyam par mir skyes na las de dang rgyu 'thun pa'i 'bras bus de mchog tu khro bas khro bar 'gyur zhing bka' blo mi bde bar 'gyur ba mthong ngo // de nas gzhan yang dge slong las kyi 'bras bu rnam par smin pa shes pa des sems can dmyal ba chen po ngu 'bod kyi 'khor la rtog par byed kyi/ sems can dmyal ba chen po'i 'khor gyi nyen kor la kun du mi rtog ste/ las kyi 'bras bu rnam par smin pa yang mi mthong ngo // de 'di snyam du sems te/ kye e ma sems can dmyal ba'i 'khor bcu drug po 'di yang ji ltar yang sos dang / thig nag dang / bsdus gzhom bzhin te/ bye brag tu na sems can dmyal ba der gnod pa gzhan gang dang gang dag yod pa sems can dmyal ba de la tshor ba de dag thams cad bcu 'gyur du 'gyur te/ las byas pa'i rgyu gang brtan pa srog gcod pa dang / ma byin par len pa dang / 'dod pas log par g.yem pa dang / sdom pa blangs pas chang ldud pa'am 'thung ba'i las ngan pa bzhi 'gyur byas pas der skye bar 'gyur te/ las de'i 'bras bu rnam par smin pa bzhi 'gyur gyis tshe shin tu ring por de dag la tshor ba shin tu drag pa 'byung ngo // dge slong des bzhi 'gyur mthong nas las kyi 'bras bu rnam par smin pa ji lta ba bzhin du rjes su bsams pa dang / 'khor ba la yid 'byung ba yang bcu 'gyur du yid 'byung ngo // yang dge slong de sems can dmyal ba ji lta ba bzhin mthong nas 'khor ba la shin tu 'jigs shing skrag ste/ sa gzhan bcu pa la zhugs pa/ rnal 'byor spyod pa nang gi chos la chos kyi rjes su lta zhing gnas so// de yang sa bla'i gnod sbyin dag gis shes nas/ bar snang la spyod pa'i gnod sbyin dag la mngon par bsnyad do// snga ma bzhin du sbyar te/ tshangs ris dang / tshangs pa'i mdun na 'don dang / tshangs pa chen po'i bar gyis thos nas bdud kyi phyogs ni dma' bar 'gyur zhing dam pa'i chos kyi phyogs ni mngon par mtho bar 'gyur ro zhes tshangs pa chen po'i ris kyi lha dag dga' ste/ rgya cher snga ma bzhin du sbyar ro// de nas gzhan yang dge slong las kyi 'bras bu rnam par smin pa shes pa des sems can dmyal ba gzhan la brtags na/ de thos pa las byung ba'i shes pas sems can dmyal ba ngu 'bod chen po zhes bya ba yod pa mthong ngo // der sems can dag las gang gis skye bar 'gyur snyam nas/ des thos pa las byung ba'i shes pas brtags na/ gang gis srog gcod pa dang / ma byin par len pa dang / 'dod pas log par g.yem pa dang / chang 'thung ba dang / smra ba kun tu bsten cing bsgoms te mang du byas pa rdzogs pa de ni sems can dmyal ba ngu 'bod chen por skye bar 'gyur te/ de la srog gcod pa dang / ma byin par len pa dang / 'dod pas log par g.yem pa dang / chang 'thung ba ni snga ma bzhin no// mchog tu bya bar dka' ba skye bo mkhas pa kun gyis rab tu smad pa/ ngan song kun gyi sgor gyur pa rnam pa du zhig gis du smra ba rdzogs par 'gyur snyam nas/ 'di lta ste/ rgyal po'am/ blon po'am/ 'khor gyi nang du 'dug kyang rung ste/ gnyis shig chos kyi srang la zhon nas rtsod pa'i tshe dpang po 'di ni tshad ma yin te/ gang 'dis smras pa de bdag cag gi tshad ma yin no zhes smras pa las de yang dran bzhin du don gzhan du smra'am/ gal te nor gyi phyir ram/ gal te phyogs bzung ngam/ gal te 'dod chags kyis bdag la bdag nyid slu ba ni snga ma bzhin te/ 'di ltar 'di las kha na ma tho bar 'gyur ba kyang med de/ bdag gis de bya'o snyam nas/ de ltar de grub pa na nyes pa don med pa byas pa de las de gnyis kyi nang nas gcig la chad pas gcod de/ gal te bsad du dgos pa'am/ gal te gsod pa'am/ gal te khyim 'phrog ste/ ji ltar nyes pa'i tshul dang 'thun par du smras na/ de'i rgyus sdig pa'i mi de lus dang bral nas ngan 'gro log par ltung ba sems can dmyal ba ngu 'bod chen por skye bar 'gyur ro// der shin tu tshe ring bar 'gyur te/ gang 'phrul dga'i lha rnams kyi tshe ni lha'i lo brgyad stong ngo // gang mi'i bgrang ba'i tshul gyis na/ mi lo brgyad brgya la nyin zhag gcig ste/ de 'phrul dga' ba rnams kyi nyin zhag gcig yin no// de nyin zhag sum cu la zla ba gcig go// zla ba bcu gnyis la lo gcig ste/ lha de rnams kyi tshe ni lha'i lo brgyad stong yin la de ni sems can dmyal ba ngu 'bod chen po'i nyin zhag gcig yin te/ der smra ba sdig can rnams gnas so// bdag dang gzhan la slu ba ni dge ba'i rtsa ba thams cad ma rung bar byed cing mun pa chen por gyur pa/ skye bo chen po'i yid ches par mi byed la skye bo mkhas pa kun dang lo stong du mi 'thun pa/ nyan thos dang rang sangs rgyas dang yang dag par rdzogs pa'i sangs rgyas kyis smad pa/ 'jig rten pa dang 'jig rten las 'das pa'i lam gyis skyon du bgrang ba/ dge ba'i rtsa ba'i stegs thams cad la sta re lta bur gyur pa/ rtag tu gnod pas yongs su 'gyur ba/ ro myags pa snying po med pa las dug lta bur langs pa/ 'khor ba'i 'gro ba ngan pa'i rgyur gyur cing nyal nyil du gyur pa/ kha nas dri mnam pa skyed pa/ rtag tu sdug bsngal gyi dra ba'i rgyur gyur pa/ mi 'dod cing mi sdug la yid du mi 'ong ba sems can dmyal ba 'jigs pa chen po'i pho nya/ 'chi ba'i tshe rnam par sdangs pa chen por byed pa/ gshin rje'i mi'i yul du phyin pa rnams kyi mi mdza' ba chen por gyur pa/ dang / dud 'gro'i 'gro ba dag las g.yang sa lta bur gyur pa/ nyes par byas pa'i las kyi mtha'i rgyur gyur pa/ dbul po'i rgyur gyur pa/ sems can dmyal ba'i 'jigs pa chen po byed pa/ dud 'gro dag gcig la gcig za ba'i rkyen du gyur pa/ thog ma med pa'i dus nas zhugs pa/ 'khor ba'i sa bon du gyur pa/ smra ba'i 'bras bus der skye bar 'gyur ro// sems can dmyal ba chen po de'i 'khor ni 'di lta ste/ sgra 'byin shin tu sgra 'byin dang / tshor ba dpag tu med dang / tshor ba rtsub cing tsha la bzod par dka' dang / gnod pa dpe med pa dang / thams cad mun pa dang / 'jig rten bar gyi du ba dang / phye ma leb ltar rab tu ltung ba dang / srog 'chi ba dang bcas pa dang / gzhan du 'gyur ba dang / bsam pa dga' med dang / phan tshun gnod pa 'jug pa dang / nags tshal mes mched pa'i rgyud lta bu dang / tshor ba ring ba dang / tshor ba mtha' yas dang / khwa'i mchu rdo rje lta bu dang / khrag dang rkang za ba dang / me lce bcu gcig ste/ de dag ni sems can dmyal ba ngu 'bod chen po'i 'khor bcu drug yin no// sems can dmyal ba ngu 'bod chen po der sems can dag las byas shing bsags pa gang gis skye bar 'gyur snyam na las kyi nyer bsdogs dang las kyi lam dang / las kyi mjug kun du bsten cing bsgoms te mang du byas pas so sor 'jigs pa chen po sems can dmyal ba ngu 'bod chen por skye bar 'gyur ro// der gnod pa 'di dag 'byung bar 'gyur te/ 'di lta ste/ lce pad ma'i 'dab ma ltar shin tu 'jam pa de kha nas drangs te rgyang grags gsum du brgyangs pa gshin rje'i mi 'jigs 'jigs ltar 'dug pas de bzung nas gshin rje'i mi rnams kyis lcags kyi thong gshol rab tu 'bar ba dag gis 'bugs shing rmed la yongs su 'dral lo// zangs dmar po rab tu 'bar bas chag chag 'debs shing lce las byung ba'i srin bu kha rab tu 'bar ba dag skye ste/ gang lce dag la za yang smra ba des lce de dag phyir kha'i nang du gzhug par mi nus so// de'i kha'i nang gi so gang yin pa de dag la so srin u lu ka la zhes bya ba byung ste/ de dag gis 'byin par byed cing de'i rkan yang las kyis byas pa'i rlung gis bye ma'i phye ma ltar phye mar rlog go// de'i mid pa yang spu gri lta bu'i rlung gis 'jog par byed la/ de'i snying yang srin bu'i mchu rab tu 'bar ba dag gis za bar byed do// smra ba'i lus can ni sems can dmyal ba ngu 'bod chen po'i gzhir skyes nas sreg ste/ las byas pas kun nas bslang ba'i lus las byung ba'i srin bu rnams kyis lus rab tu 'bar ba'i rgyu ma dag la za'o// de'i nang na 'dug pa'i srin bu rnams dang / nad rnams kyis tshor ba mi bzad cing tsha la drag pa rnams myong ngo // phyi rol du yang sdug bsngal rnam pa gnyis kyis gnod de/ 'di lta ste/ me las byung ba'i sems can dmyal ba pa dag la gshin rje'i mi rnams kyis tshor ba'i rgyu rnam pa sna tshogs dag gis 'jigs pa bskyed do// phur bu dag gis kyang yan lag dang nying lag thams cad dang / lus kyi rtsa dang / rgyus pa dang / rus pa'i gseb thams cad 'bugs par byed do// gzhan yang tshor ba rnams kyis mngon par gtses par 'gyur te/ 'di lta ste/ ste'u yis yan lag nas rus pa la sogs pa'i bar thams cad 'jog go// smra ba smras pa de ni mchog tu don ma yin pa byed cing chos kyi stegs kun las rgal ba yin te/ smra ba ni don med pa thams cad kyi sgor gyur pa/ dge ba'i lo tog thams cad la ser ba lta bur gyur pa/ ngan 'gro thams cad kyi sgor gyur pa/ bya ba ma yin pa thams cad kyi gzhir gyur pa/ sems can thams cad kyi yid ches par 'gyur ba ma yin pa/ 'phags pa'i skye bo kun gyis mi gtsang ba dang 'dra bar smad par gyur pa/ rdzogs pa'i sangs rgyas dang nyan thos dang rang sangs rgyas dang dgra bcom pa dag gis dug bzhin du rnam par spangs pa/ 'jig rten pa dang 'jig rten las 'das pa'i lam gyi mun par gyur cing su yang 'dod pa med pa/ gcig tu sems can dmyal ba mngon du gyur cing gzhan dang mtshungs pa med pa/ mun nag tu gyur pa yin te/ rnam pa de dag tu gyur pa don med pa 'byung ba yin no// gang dag smra zhing gang dag smras pa na sems can dmyal ba ngu 'bod chen por rgyu de dang mtshungs par 'bras bu 'byung ste/ de'i rkang pa mes mar sar bzhin du 'ju zhing de'i bar yang sog le rab tu 'bar bas gsheg go// de lus dang yid thams cad du sdug bsngal zhing don med pa rgyu 'thun pa'i 'khor de'i mes sems can dmyal ba chen po dag 'tshed pa na/ nad thams cad kyis sems can dmyal ba mtshungs par kun du ngu skad 'byin to// nad mi bzad pa de dag gi ming gzung bar sla ba yang ma yin te/ de ni ji ltar bstan pa bzhin du ji srid du de'i sdig pa'i las byas shing bsags pa bcom zhing spangs la zad par ma byas pa de srid du lo 'bum phrag du ma brgya stong bye ba bye ba khrag khrig khrig tu sems can dmyal ba pa'i sdug bsngal myong bar 'gyur ro// de phyis sems can dmyal ba las thar bar 'gyur te/ thar nas kyang gal te lan grangs gzhan la myong bar 'gyur ba'i las kyis dang / dud 'gro dag tu ma skyes la mi rnams dang skal ba mnyam par mir skyes na/ de ltar srog gcod pa dang / ma byin par len pa dang / 'dod pas log par g.yem pa dang / chang 'thung ba dang / du smra ba dag gi rgyu 'thun pa'i 'bras bus de dbul zhing tshe thung la sems g.yengs pa/ ma ning skye bo kun gyis smad cing yid brtan pa'i gnas su mi 'gyur ro// 'dir tshigs su bcad pa/ lus can du smra ba yi// chos gcig las ni 'gal byas pa// 'jig rten pha rol rnam rgal ba'i// sdig pa don med gang med min// kun la yid ches mi byed pa// gyi tshig ni ma smra shig // 'khor bar gang gis gnod pa ni// bde 'gro nyid ni mthong mi 'gyur// tshig rab tu 'jug pa ni// 'jig rten gnyis la gnod byed cing // kun gyi rnam par ldang byed la// chos rnams kun gyi dgon pa yin// gang gis bdag nyid gcod byed pa// nyes smra gang dag smras pa ni// mi dag skyes ma thag tu ni// kha nas sta re lta bu 'byung // gang dag tshig smra ba ni// de ni don med kun gyis brtags// ngan song kun gyi rgyud yin zhing // de ni mun nag skye gnas gcig // bden pas dman pa'i mi dag ni// mkhas pa kun gyis rnam par spangs// 'jig rten 'dir ni rtswa ltar 'gyur// pha rol ngan song rnams su 'tshed// dpa' bo shin tu mi smra// nyon mongs tshig smra ba dag // kha nas rul ba'i dri 'byung la// phyi nas lus kyis gdungs par 'gyur// bden pa rin chen rnam spangs pa// de la chos ni med pa yin// chos ni rnam par spangs pa la// sdug bsngal mtha' med gnas pa yin// chos rnams kun gyi sgron yin zhing // mkhas rnams rin chen lta bur dga'// mtho ris lam gyi dam pa ni// bden pa yin zhes rims bral gsungs// bden pa yis ni mtho ris dang // bden par smra ba thar par 'gro// bden pas dman pa'i mi dag ni// khyi dang 'dra bar rab tu bsgrags// gang la bden pa med pa ni// tha shal nang na de tha shal// bden pa chos kyi them skas te// snang ba'i 'byung khungs chen po yin// thar pa'i chos kyi lam yin zhing // nor gyi nang na nor mchog la// skyabs kyi nang na skyabs mchog ni// bden pa yin zhes mkhas pas bshad// snang ba'i nang na snang ba mchog // mig gi nang na'ang mig dang ldan// nor rdzas med la nor rdzas te// rgyan gyi nang na'ang rgyan bzang yin// bden pa mi zad gter yin te// rgyal po kun gyis dbrog mi nus// mi dag gang gis smra ba ni// 'gro ba mchog tu 'gro ba yin// ji ltar bden pas skyes bu dag // brgyan pa mdzes te lha 'dra 'o// sna tshogs rgyan gyis skyes bu dag // brgyan pa de ltar mdzes pa min// ji ltar 'jig rten pha rol du// pha med ma med don med cing // bshes med gnyen med skyabs med pas// de ltar rtag tu bden pa smros// me yi nang na me mchog la// dug gi nang na dug mchog ste// ngan 'gro rnams kyi them skas ni// pa yin zhes yongs su bsgrags// reg na dug dang me 'dra ba// pa rnam par spang bar gyis// gyis bsregs pa'i mi dag ni// bsregs pa yin zhes mngon par brjod// de ltar mngon par 'bad kun gyis// mi dag ni ma smra shig // 'jigs la sogs pa nyon mongs kun// las byung zhes yongs su brjod// de ltar dge slong de gyi las kyi 'bras bu'i de kho na lkog tu ma gyur pa mthong ba/ bden pa'i yon tan gyi de kho na mthong ba/ dge ba dang mi dge ba'i de kho na mthong ba/ sems can dmyal ba chen po ngu 'bod chen po'i 'khor la rtog par byed de/ des sems can dmyal ba sgra 'byin shin tu sgra 'byin zhes bya ba mthong ngo // der sems can dag las gang gis skye bar 'gyur snyam nas des thos pa las byung ba'i shes pas brtags na/ gang srog gcod pa dang / ma byin par len pa dang / 'dod pas log par g.yem pa dang / chang 'thung ba ni snga ma bzhin no// smra ba ni rtsod pa'i tshe rang gi gnyen 'dab kyi phyir ram phyogs gzung ba'i phyir ram/ phyogs su gyur pas smras la/ de smras nas kyang 'chags par mi byed skyon du mi 'dzin la kun du bsten cing bsgoms te mang du byas na/ de lus dang bral nas ngan 'gro log par ltung ba sems can dmyal ba sgra 'byin shin tu sgra 'byin du skye bar 'gyur ro// der gnod pa 'di dag 'byung bar 'gyur te/ 'di lta ste/ de'i lce gang gis smras pa de la chad pas gcod par byed de/ gshin rje'i mi rnams kyis spu gris mid pa dral nas der 'byin te/ phyung nas ba tshwa'i chu rab tu tsha bas chag chag 'debs so// nang na yod pa'i lce la rul pa'i dri rab tu 'byung zhing srog chags mar ko ta ka'i kha rab tu 'bar bas kyang lce de la za'o// lus kyi tshor ba yang gang sems can dmyal ba yang sos la sogs pa'i bshad pa de thams cad kyi mtha' dag snga ma bzhin du ji srid du de'i gyi las de bcom zhing spangs la zad par ma byas pa de srid du sems can dmyal ba pa de la 'byung bar 'gyur ro// de phyis sems can dmyal ba de las thar bar 'gyur te/ thar nas kyang gal te lan grangs gzhan la myong bar 'gyur ba'i las kyis dang / dud 'gro dag tu ma skyes la mi rnams dang skal ba mnyam par mir skyes na de smyon par 'gyur zhing dbul bar 'gyur/ sems rnam par g.yengs pa dang / tshe thung ba dang / dbang po ma tshang ba dang / skye bo kun gyis smad pa dang / don thams cad med pa'i skal ba can du 'gyur ba mthong ngo // de nas gzhan yang dge slong las kyi 'bras bu rnam par smin pa shes pa des sems can dmyal ba ngu 'bod chen po'i 'khor la brtags na/ des thos pa las byung ba'i shes pas ji ltar sems can dmyal ba ngu 'bod chen po'i 'khor tshor ba dpag tu med pa zhes bya ba yod pa mthong ngo // der sems can dag las gang gis skye bar 'gyur snyam nas des thos pa las byung ba'i shes pas brtags na/ 'di ltar gang gis srog gcod pa dang / ma byin par len pa dang / 'dod pas log par g.yem pa dang / chang 'thung ba byas pa ni snga ma bzhin no// smra ba ni 'dod chags kyi rgyu'am zhe sdang gi rgyu mi bzad pas smras shing // gzhan la yang 'di ltar 'di ni bdag cag gi mdza' bo mchog tu sdug pa bdag cag la byams pa yin te/ phyogs bzung bar bya yis/ bden par ma smra shig ces bsgo ste/ der gzengs bstod cing rab tu bkod de btsud na de lus dang bral nas ngan 'gro log par ltung ba sems can dmyal ba tshor ba dpag tu med par skye bar 'gyur ro// der gnod pa 'di dag 'byung bar 'gyur te/ gang sems can dmyal ba yang sos la sogs pa'i bshad pa de mtha' dag sems can dmyal ba ngu 'bod chen por 'byung ste/ gang las kyi rgyu lci ba'i phyir gnod pa yang lci ba nyid du 'gyur ro// gnod pa lci ba nyid kyis las kyi 'bras bu rnam par smin pa yang dag par ston to// de ltar 'di ni dus mtha' med pa nas 'jigs pa dang rab tu ldan pa'i las dang nyon mongs pa dang bcas pa zo chun gyi rgyun ltar 'khor ba'i 'khor lor rab tu 'jug go// sdig pa gzhan thams cad kyi gnod pa gzhan du 'jug pa na du smra ba ni ches sdig pa che ba yin no zhes brjod do// du smra ba rdzogs pa ni dge ba'i rtsa ba rton pa gcod par byed de/ rgyu ji lta ji lta ba bzhin du 'bras bu yang de lta de ltar 'gyur te/ rgyu 'dis sems can dmyal ba tshor ba dpag tu med par tshor ba 'byung ba gang yin pa de dag brjod par mi nus so// der gnod pa ni sems can dmyal ba pa gzhan thams cad dang yang mtshungs pa med de/ sems can dmyal ba pa sdig po che'i tshor ba 'byung ba ni 'di lta ste/ srin bus bslang ba'i tshor ba dang / srin bu'i tshor ba dang / skom pa dang bkres pa'i tshor ba dang / re thag chad pa'i tshor ba dang / so so'i mun nag gi sdug bsngal mtha' yas pa'i tshor ba dang / phan tshun phog pa'i tshor ba dang / sgra dang / reg pa dang / ro dang / gzugs dang / dri mi 'dod pa'i tshor ba dang / tshe rabs dran pa'i dgra bgegs kyi mtshon cha sa rab tu gcod pa'i tshor ba dang / ba tshwa'i chu bo las shin tu sgrol ba'i tshor ba dang / phur bu rnams kyis 'debs pa'i tshor ba dang / rmog thag mes bsregs pa'i tshor ba dang / rtswa dar ba ltar gcod cing rdo rjes reg pa'i tshor ba dang / kun nas me dang tshal bsregs pa'i me 'bar ba'i phreng ba'i tshor ba ste/ de la sogs pa sems can dmyal ba dang 'thun pa'i tshor ba ji srid du smra ba nyes par spyad pa bcom zhing spangs la zad par ma byas pa de srid du g.yang sa chen po lta bu'i gyi 'bras bu sems can dmyal bar tshor ba dpag tu med pa 'byung ngo // de phyis sems can dmyal ba de las thar bar 'gyur te/ thar nas kyang gal te lan grangs gzhan la myong bar 'gyur ba'i las kyis dang / dud 'gro dag tu ma skyes la mi rnams dang skal ba mnyam par mir skyes na/ de smra ba'i rgyu 'thun pa'i 'bras bus de rtag tu nad kyis mngon par 'debs shing sker bgegs pa dang / kha nad la sogs pa 'byung la/ dbul bar 'gyur/ sbyin pa po'am/ sbyin bdag la sman slong ba na de yid mi ches par 'gyur te/ 'di yang ngag log par smra'o snyam nas mi thob ste/ de ni nad mi bzad pas thebs nas 'chi ba'i dus byed par mthong ngo // de nas gzhan yang dge slong las kyi 'bras bu rnam par smin pa shes pa des sems can dmyal ba ngu 'bod chen po'i 'khor la brtags na/ des thos pa las byung ba'i shes pas sems can dmyal ba tshor ba rtsub cing tsha la bzod par dka' ba zhes bya ba mthong ngo // der sems can dag las gang gis skye bar 'gyur snyam nas des thos pa las byung ba'i shes pas brtags na/ rgyal po'am/ blon pos bdag rang gi don du rgyal srid kyi phyir ram/ nor rdzas kyi phyir ram/ srog gi phyir mngon sum du yid ches par smras la/ shin tu mngon par gnod pa byas na/ de lus dang bral nas ngan 'gro log par ltung ba sems can dmyal ba tshor ba rtsub cing tsha la bzod par dka' bar skye bar 'gyur ro// der gnod pa 'di dag 'byung bar 'gyur te/ 'di lta ste/ rang gi lus las las kyis byas pa'i srin bu dag skye ste/ lus thams cad la zhugs shing gnad thams cad la zhugs la/ chu rgyus thams cad gcod cing rnam par gcod do// sems can dmyal ba grub pa dag // sha thams cad za zhing // glo ba za la mi bzad par yongs su 'gyur ba dag// sems can dmyal ba der tshor ba me ltar shin tu drag pa dag tshor ba chen po 'phel ba dang / dug gi tshor ba me lta bu dang / tshor ba shin tu drag pa ji skad bshad pa dag ni tshor ba rtsub cing tsha la bzod par dka' ba yin te/ sems can dmyal ba sdig pas 'tsho ba de'i mi bzad pa gang yin pa dag brjod par mi nus so// sems can dmyal ba pa de ji srid du de'i sdig pa'i las bcom zhing spangs la zad par ma byas pa de srid du 'tshed do// de phyis sems can dmyal ba de las thar bar 'gyur te/ thar nas kyang gal te lan grangs gzhan la myong bar 'gyur ba'i las kyis dang dud 'gro dag tu ma skyes la gal te mi rnams dang skal ba mnyam par mir skyes na/ las de dang rgyu 'thun pa'i 'bras bus de ma'i mngal du zhugs nas de'i nyes par byas pa'i las des ji srid du de'i nyes par byas pa'i las kyi mtha' spyad pa btsa' bar 'gyur ba de srid du/ ma yang rtag tu nad bu can du 'gyur/ gang gi tshe ma'i mngal de nas byung nas de phan chad de yang byis pa nas rtag tu nad bu can du 'gyur te/ sman pa thams cad kyis nad gso bar mi nus pa mthong ngo // // 'phags pa dam pa'i chos dran pa nye bar gzhag pa/ bam po bcu pa/ de nas yang dge slong las kyi 'bras bu rnam par smin pa shes pa des sems can dmyal ba chen po ngu 'bod kyi 'khor la brtags na/ des sems can dmyal ba gnod pa dpe med pa zhes bya ba mthong ngo // der sems can dag las byas shing bsags pa gang gis skye bar 'gyur snyam nas des brtags na/ gang gis srog gcod pa dang / ma byin par len pa dang / 'dod pas log par g.yem pa dang / chang 'thung ba dang / du smra ba kun du bsten cing bsgoms te mang du byas pas 'gyur ro// 'di lta ste/ bu ram shing dang / sa bsdu ba'i don du zhing gi rnang rgal la sogs pa dang g.yo thabs kyis 'phrog cing rtsod la gzhan la yang gyis slu na de lus dang bral nas ngan 'gro log par ltung ba sems can dmyal ba gnod pa dpe med par skye bar 'gyur ro// der gnod pa 'di dag 'byung bar 'gyur te/ gang sems can dmyal ba yang sos la sogs pa de dag thams cad kyi snga ma bzhin du 'byung ngo // gang sems can dmyal ba pa rnams kyi yang gnod pa 'byung ba ni 'di lta ste/ lcags mgar sbud pa dbugs kyis bkang ba gnyis kyis lcags rdung zhing glebs pa de bzhin du gshin rje'i mi rnams kyis sems can dmyal ba pa de sems can dmyal ba der sbud pa gnyis kyis 'bud cing 'ju'o// las kyis bsgrubs pa'i tsha ba thams cad kyis 'bud cing 'ju'o// brdung zhing glebs pa ni lcags bzhin kun du rdung ngo // yang skye bar 'gyur te de nas phyung nas rdza ma'i nang du bcug ste/ ji srid du de'i sdig pa'i las bcom zhing spangs la zad par ma byas pa de ji srid du mon sran gre'u bzhin du bskol to// de sems can dmyal ba de las thar bar 'gyur te/ thar nas kyang gal te lan grangs gzhan la myong bar 'gyur ba'i las kyis dang / dud 'gro dag tu ma skyes la gal te mi rnams dang skal ba mnyam par mir skyes na/ las de dang rgyu 'thun pa'i 'bras bus de rtag tu skom pas gdungs shing khro la skye bo thams cad yid ches par mi 'gyur ba mthong ngo // de nas gzhan yang dge slong las kyi 'bras bu rnam par smin pa shes pa des sems can dmyal ba chen po ngu 'bod kyi 'khor la brtags na/ des sems can dmyal ba thams cad mun pa zhes bya ba mthong ngo // der sems can dag las kun du bsten cing bsgoms te mang du byas pa gang gis skye bar 'gyur snyam nas des brtags na/ gang gis srog gcod pa dang / ma byin par len pa dang / 'dod pas log par g.yem pa dang / chang 'thung ba kun du bsten cing bsgoms te mang du byas par 'gyur ro// smra ba yang gzhan gyi bud med la nyal nas de rgyal po'i pho brang 'khor du 'di ltar bdag gis bud med 'di la ma nyal zhes smra la/ bud med kyi khyim thab mi de la yang gnod pa byed par mngon par sgrub na/ de lus dang bral nas ngan 'gro log par ltung ba sems can dmyal ba thams cad mun par skye bar 'gyur ro// der gnod pa 'di dag 'byung bar 'gyur te/ 'di lta ste/ spyi bor phug nas der lce 'byin te phyung nas kyang ral gri dag gis gcod do// bcad cing bcad cing yang skye bar 'gyur ro// yang mtshon cha hu lu ka rab tu 'bar ba dag gis ji srid du de'i sdig pa'i las bcom zhing spangs la zad par ma byas pa de srid du lo 'bum phrag du mar gcod do// de sems can dmyal ba de las thar bar 'gyur te/ thar nas kyang gal te lan grangs gzhan la myong bar 'gyur ba'i las kyis dang dud 'gro dag tu ma skyes la/ mi rnams dang skal ba mnyam par mir skyes na/ de las de dang rgyu 'thun pa'i 'bras bus de dmus long dang 'on par 'gyur zhing de skyes ma thag tu kha zas lam po che dang bzhi mdor sdug phongs pas 'tsho bar 'gyur/ khyim gyi sgo du mar kha zas slongs mos 'tsho zhing tshe thung la bu dang chung mas kyang spangs par 'gyur ba mthong ngo // de nas yang dge slong las kyi 'bras bu rnam par smin pa shes pa des sems can dmyal ba chen po ngu 'bod kyi 'khor sems can dmyal ba mun pa dang dud pa zhes bya ba la brtags te/ der sems can dag las gang gis skye bar 'gyur snyam nas des thos pa las byung ba'i shes pas brtags na/ gang gis srog gcod pa dang / ma byin par len pa dang / 'dod pas log par g.yem pa dang / chang 'thung ba kun du bsten cing bsgoms te mang du byas par 'gyur ro// smra ba yang tshong pa khe spogs kyis 'tsho ba'i phyir/ rdzas 'di ni tshong pa'i nang khrims kyis bdag dbang ste/ 'di gzhan mi dbang zhes des smra zhing g.yo thabs kyis rdzas 'phrog na de lus dang bral nas ngan 'gro log par ltung ba sems can dmyal ba'i 'jig rten mun pa dang dud pa zhes bya bar skye bar 'gyur ro// der gnod pa 'di dag 'byung bar 'gyur te/ 'di lta ste/ snga ma bzhin du gang sems can dmyal ba yang sos la sogs pa la 'byung ba ltar yan lag dang nying lag shin tu 'jam pa thams cad bcad cing gtubs pa dang / yang rab tu ngu'o// de'i sdig pa'i las kyi rgyu 'thun pa rnam par smin pa tsha ba rnam par smin pa chen pos shin tu 'jam pa de dag kyang bcad nas skye'o// sems can dmyal ba pa de cho nges 'debs pa na/ zla ba drug lus pa'i rus pa gang yin pa de dag kyang rang gi lus las byung ba'i srin bu rdo rje mchu can la kha rab tu 'bar zhing kha dog sna tshogs can dag gis za la gnod pa sna tshogs dang / gnod pa'i tshor ba byed de/ de ltar ji srid du de'i sdig pa'i las bcom zhing spangs la zad par ma byas pa de srid du lo brgya stong phrag du mar ro// de phyis sems can dmyal ba de las thar bar 'gyur te/ thar nas kyang gal te lan grangs gzhan la myong bar 'gyur ba'i las kyis dang / dud 'gro dag tu ma skyes la mi rnams dang skal ba mnyam par mir skyes na/ las de dang rgyu 'thun pa'i 'bras bus de'i lus las dri nga ba 'byung // de'i mgo'am gos la yang drod gsher las skyes pa'i srin bu skye bar 'gyur zhing dbul bar 'gyur ro// mchu dang bzhin khab ltar phra la tshe thung bar yang 'gyur/ tshig yid mi ches shing skye bo thams cad mi dga' la sdug phongs par 'gyur ba mthong ngo // de nas gzhan yang dge slong las kyi 'bras bu rnam par smin pa shes pa des sems can dmyal ba chen po ngu 'bod kyi 'khor la brtags te/ der sems can dag las gang gis skye bar 'gyur snyam nas/ des thos pa las byung ba'i shes pas sems can dmyal ba phye ma leb ltar 'jug pa dang 'dra ba zhes bya ba la brtags na/ gang gis srog gcod pa dang / ma byin par len pa dang / 'dod pas log par g.yem pa dang / chang 'thung ba kun du bsten cing bsgoms te mang du byas pas 'gyur ro// smra ba yang dge 'dun gyi rdzas kyi rnam pa nyo ba dang btsong ba zas sam gos cung zad cig blangs la/ dge 'dun gzhan la rin thang chen por 'debs shing chags pa dang ldan pa dag dge 'dun de dag la slu bar yang byed de/ 'di ltar bdag gis nyos pa 'di de bzhin du khyod la sbyin no zhes kyang smra zhing skyes bu rmongs pa de tshong pa'i bde la chags nas smra'o// de lus dang bral nas ngan 'gro log par ltung ba sems can dmyal ba phye ma leb ltar 'jug pa dang 'dra ba zhes bya bar skye bar 'gyur ro// der gnod pa 'di dag 'byung bar 'gyur te/ 'di lta ste/ khyis lto phug nas rgyu ma dag za'o// gshin rje'i mi rnams kyis ste'u rab tu 'bar ba dag gis rgyab kyi sha bzhogs nas srang gcig gam/ srang phyed du srang gis bcal nas/ khyi dag la sbyin par byed cing rkang dbyung ba'i phyir ste'u rnon po dag gis rus pa yang 'jog par byed do// skam pa rab tu 'bar bas mgul ba'i phyogs phug nas lce 'byin to// yan lag dang nying lag thams cad la phur bu rab tu 'bar ba dag btsugs nas sha dag bcad cing rgyus pa 'byin te/ de nyes par byas pa'i las kyi mtha' spyad pa rang gis byas pa'i las spyod cing smra ba de rnam par 'tshed do// sems can dmyal ba pa dag gshin rje'i mi rnams las thar nas me rtag tu 'bar bas gang ba'i sems can dmyal ba der ji srid du de'i sdig pa'i las bcom zhing spangs la zad par ma byas pa de srid du lo 'bum phrag du mar phye ma leb bzhin du skye zhing skye zhing sreg go// de phyis sems can dmyal ba de las thar bar 'gyur te/ thar nas kyang gal te lan grangs gzhan la myong bar 'gyur ba'i las kyis dang / dud 'gro dag tu ma skyes la/ mi rnams dang skal ba mnyam par mir skyes na/ las de dang rgyu 'thun pa'i 'bras bus de dbul zhing dman la bkren pa dang / gzhan gyis bkol ba'i rigs su skye bar 'gyur/ de byis pa nas kun nas shin tu bsrungs kyang mes tshig par 'gyur ba mthong ngo // de nas gzhan yang dge slong las kyi 'bras bu rnam par smin pa shes pa des sems can dmyal ba chen po ngu 'bod kyi 'khor la brtags na/ des sems can dmyal ba shi ma thag tu 'tsho zhes bya ba mthong ngo // der sems can dag las gang gis skye bar 'gyur snyam nas des thos pa las byung ba'i shes pas brtags na/ gang gis srog gcod pa dang / ma byin par len pa dang / 'dod pas log par g.yem pa dang / chang 'thung ba dang du smra ba kun du bsten cing bsgoms te mang du byas na/ de lus dang bral nas ngan 'gro log par ltung ba sems can dmyal ba shi ma thag tu 'tsho bar skye bar mthong ngo // der sems can dmyal ba yang sos la sogs pa rnams kyi tshor ba gang yin pa de dag thams cad snga ma bzhin du 'byung ba'i steng du khyad par du na tho ba dag gis kun du btags pa na/ phog ma thag tu 'chi bar 'gyur zhing // bteg pa dang yang 'tsho bar 'gyur la/ phog pa dang yang 'chi bar 'gyur te/ de ltar sems can dmyal ba pa dag lo 'bum phrag du mar skye zhing 'chi'o// de nyes par spyad pa'i las kyi mtha' spyad pa de las thar nas/ me tog ud pa la'i tshal mthong ste/ skyabs 'dod pa de der brgyugs pa dang / me tog ud pa la dag me sngon pos shin tu gang bar gyur to// smra ba de'i 'bras bu de gang yin snyam na 'jigs sar 'gro ba'i tshong pa gsad pa'i phyir/ chom rkun pa gang zhig dge slong gi tshul du zhugs nas 'jigs sa na chom rkun med do zhes smras pa dang / de dag nang der dong ste phyin pa dang / rkyen des bcom pa'i las de'i 'bras bus me tog ud pa la gang yin pa de dag mdag ma sngon pos gang bar zhugs pa yin te rkang pa med cing phyir 'byung bar mi nus so// de'i las kyi tshul de lta bu'i mthus de lag pa dang / rkang pa dang / mig dang bral zhing ji srid du de'i sdig pa'i las bcom zhing spangs la zad par ma byas pa de srid du lo 'bum phrag du mar me tog ud pa la mdag mes gang ba der sreg cing 'tshed la gsod cing yang 'tsho bar byed do// de sems can dmyal ba de las thar bar 'gyur te/ thar nas kyang gal te lan grangs gzhan la myong bar 'gyur ba'i las kyis dang / dud 'gro dag tu ma skyes la/ mi rnams dang skal ba mnyam par mir skyes na las de dang rgyu 'thun pas de rtog pa po dang / g.yo thabs smra bar 'gyur/ de'i nor rdzas bsags pa rgyal pos 'phrog cing de yang bcings pa'i tshe 'chi ba'i dus byed par 'gyur ba mthong ngo // de nas gzhan yang dge slong las kyi 'bras bu rnam par smin pa shes pa des/ sems can dmyal ba chen po ngu 'bod kyi 'khor la brtags na/ des thos pa las byung ba'i shes pas sems can dmyal ba chen po ngu 'bod kyi sems can dmyal ba gzhan du 'gyur ba zhes bya ba mthong ngo // der sems can dag las gang gis skye bar 'gyur snyam nas des brtags na/ gang gis srog gcod pa dang / ma byin par len pa dang / 'dod pas log par g.yem pa dang / chang 'thung ba kun tu bsten cing bsgoms te mang du byas pas 'gyur ro// smra ba yang de dbye ba'am gsod pa'am pha rol las rgyal bar bya ba'i phyir g.yo sgyu smra ba yin na/ 'di lta ste/ bdag ni rtag tu bden par smra ba yin te/ bdag bden pa smra'o zhes 'jig rten kun dad pa bskyed nas/ de de'i tshe sna tshogs smras pa gang gis yul 'khor 'joms par byed/ skyes bu dam pa gsod par byed/ dgra gzhan gyi nor rdzas 'phrog par byed do// sngon bden pa smra'o zhes 'jig rten yid ches pa thob par byas shing dad pa bskyed de/ de nas smra ba ni de cha lugs bzang por bsgyur cing rkun ma smra ba yin te/ de lus dang bral nas ngan 'gro log par ltung ba sems can dmyal ba gzhan du 'gyur bar skye bar 'gyur ro// der gnod pa 'di dag 'byung bar 'gyur te/ 'di lta ste/ rgyang ring po nas de'i ma dang pha dang bran dang bsten grogs dang sdug pa'i mi de dag mthong ngo // sems can dmyal ba des mthong ba dang / de dag gi kha nas des tshig snyan pa dag thos pa dang / de dag gi drung du mgon 'dod pa/ skyabs 'dod pa/ dpung gnyen 'dod pa/ dpung gnyen tshol bas rgyug go// de ji lta ji ltar de dag gi drung du rgyug pa de lta de ltar mdag me mtsho lta bu'i nang du nub ste/ ji ltar rdo chur bor ba bzhin du nub bo// de nas 'byung la yan lag dang nying lag thams cad shin tu bsregs te/ tshor bas nyam thag nas ngu skad 'don pa na/ de'i pha dang ma dang bu dang bsten grogs dag mthong ba dang yang rgyug go// de nas yang las kyis byas pa'i gshin rje'i mi sog le thogs pa dag lam nas byung ste/ de gshin rje'i mi de dag gis bzung ngo // bzung nas shing bzhin du dbus gshog go// de res 'ga' de las thar na pags pa dang / rus pa tsam lus pa yan lag dang nying lag thams cad phug cing dral ba'i lus rma mtshan can dag gar thar thar du 'bros so// de bros na yang gshin rje'i mi gzhan dag gis bzung ngo // bzung nas las las byung ba'i zo chun rgyud ma'i nang rdos bkang ba der de bcug go// de nas zo chun rgyud mo rab tu 'bar ba 'khor lo ltar bskor te/ der smra ba de phye bzhin du 'thag cing phye mar rlog go// de zo chun rgyud mo de las byung ste/ thar nas ma dang pha dang / bsten grogs dang / snying du sdug pa mthong ste/ mgon 'dod pa/ skyabs 'dod pa/ dpung gnyen 'dod pa de/ de dag gi drung du brgyugs rjes su brgyugs pa dang / las kyis byas pa'i lam du phur bu dang / las kyi stag byung ste/ de des bzung ngo // bzung nas khar bcug ste/ de 'gram so'i bar du bcug nas phur bu rno zhing rab tu 'bar ba rnams kyis gzer nas 'dren to// de sems pa dang ldan nas rgyug pa dang / de'i rkang pa yang gcog cing 'thub/ byin pa yang gcod cing 'thub la sreg go// de'i yan lag dang nying lag thams cad phug cing dral la lus bsregs shing lus nyams la rnam par nyams pa dang / rtsa dang / rgyus pa dang / rus pa dang / lus kyi lhag ma lus pa dag shin tu rgyug ste/ de ltar smra ba kun tu bsten cing bsgoms te mang du byas pa'i 'bras bus rgyu dang 'thun pa'i 'bras bu grub bo// 'di ltar de bden par smra bar bsgrubs la/ de nas smra zhing g.yo thabs smra la shur lung smra ba dag de ltar de ma dang pha dang / bsten grogs dang / snying du sdug pa mthong ngo // smra ba de 'di ltar tshor ba rtsub pa tsha ba/ tshor ba rno ba/ mtha' yas pa dag ji srid du de'i sdig pa'i las bcom zhing spangs la zad par ma byas pa de srid du lo 'bum phrag du mar sreg go// 'tshed do// gcod do// gsod do// de sems can dmyal ba de dag las thar bar 'gyur te/ thar nas kyang gal te lan grangs gzhan la myong bar 'gyur ba'i las kyis dang dud 'gro dag tu ma skyes la/ mi rnams dang skal ba mnyam par mir skyes na/ las de dang rgyu 'thun par de dbul zhing nad bu can dang / dman pa dang / dbang po ma tshang bar 'gyur/ skye bo thams cad la yid mi ches shing zhe 'gras pa dang mi 'thun par 'gyur/ de'i bsam pa thams cad mi 'grub cing log par 'gyur ba mthong ngo // de nas yang dge slong las kyi 'bras bu rnam par smin pa shes pa des sems can dmyal ba chen po ngu 'bod kyi 'khor lo brtags na/ des thos pa las byung ba'i shes pas/ sems can dmyal ba kun dga' la re ba med pa zhes bya ba mthong ngo // der sems can dag las gang gis skye bar 'gyur snyam nas des thos pa las byung ba'i shes pas brtags na/ gang gis srog gcod pa dang / ma byin par len pa dang / 'dod pas log par g.yem pa dang / chang 'thung ba kun du bsten cing bsgoms te mang du byas pa ni snga ma bzhin no// smra ba ni rnam pa 'di dag smra ba yin te/ sdug bsngal ba dang / nad bu can dang / ltogs pa dang / dman pa dang / mgon med pa dang / bkren pa dag la nor rdzas sbyin par khas blangs pa las ma byin pa yin te/ 'bras sA lu'i bza' ba dang / btung ba dang / gos dang / mal cha dang / khyim sbyin par khas blangs pa las ma byin pa de ni rgyu des re ba med par 'gyur te/ de lus dang bral ba'i 'og tu ngan 'gro log par ltung ba sems can dmyal ba kun dga' la re ba med pa zhes bya bar skye bar 'gyur ro// der gnod pa'i rnam pa 'di dag 'byung bar 'gyur te/ 'di lta ste/ gang gis bza' ba sbyin par khas blangs pa las ma byin pa de ni sems can dmyal bar bza' ba dang / bca' ba zhim po dang / rgyan sna tshogs kyis bklubs pa dag mthong ngo // sems can dmyal ba pa ltogs pas nyen pa de dag rgyang ring po na bza' ba nyams dga' zhing smon pa'i bza' ba de dag mthong ste/ bza' ba de dag gi phyogs su rgyug pa dang / lam phur bu dang / spas gang zhing lam du sog le rab tu 'bar bas gsheg pa na phyogs der rgyug pa ni snga ma bzhin du sbyar ro// nam zas de thob pa dang / de dag lcags kyi thu lum rab tu 'bar ba lta bur gyur cing dri nga la mdog mi sdug pa las kyis byas pa tshul log par mthong ste/ de nye bar bltas pa dang / mig gi 'bras bu ltung ngo // gang gi tshe bsnams pa dang dri des sna tshig nas byid do// reg pas yan lag dang nying lag thams cad rab tu tshig ste/ de'i lus srin bu me khyer lta bur byed do// ro bro ba lcags kyi thu lum bsregs pa lta bus lce sreg go// de bsregs nas yang mid pa dang / snying dang / mchin pa dang / gnye ma dang / rgyu ma dang / pho ba dang / long ka nas ro smad kyi bar du bsregs nas 'byung ngo // yang gang gis mal cha dang / khyim sbyin par khas blangs pa las smras pa de grang ba dang tsha bas gdungs shing re ba med par byas so// sems can dmyal ba pa de sa gzhi zangs kyi glegs ma rab tu bzhus par bzhag ste/ des yan lag dang nying lag thams cad rnam par 'ju zhing sreg go// des khyim sbyin par byas pa las ma byin pa de yang 'byung bar 'gyur te/ khyim gyi smra ba de lcags kyi khyim dga' ba dang / nye bar dga' ba tshad dpag tshad lnga bcu par lcags khu rab tu bskol ba'i nang du 'jug go// de der 'og nas steng du/ steng nas 'og tu bskol ba na/ steng nas steng du 'byung zhing // 'og nas 'og tu 'byung bar bskol ba dang / rab tu tshos te yan lag dang nying lag thams cad rnam par zhigs shing sha dang / rgyus pa dang / pags pa dang / rus pa dang / tshigs lhag ma lus pa thams cad kyang rnam par zhigs nas rab tu bskol bas gang ba'i rdza ma mun pa mun nag de gnyis kyi nang du 'byung ste/ gdungs shing rnam par khro la smre sngags 'don to// gang rdza ma gong ma der btsos pa dang / de'i 'og tu lcags kyi rdza ma 'og ma der rab tu 'tshed de/ 'di ltar 'og tu 'byung zhing de dag gi shugs kyis gcig la gcig phog ste/ lus dum bu brgya'am gal te stong du gyes so// de nas yang 'byung ste/ sems can dmyal ba pa gzhan dag la phog ste/ ji srid du smra ba de'i las bcom zhing spangs la zad par ma byas pa de srid du las kyi zhags pas bcings pa dag yang lan 'bum snyed du rnam par zhigs so// de de las thar bar 'gyur te/ thar nas kyang gal te lan grangs gzhan la myong bar 'gyur ba'i las kyis dang dud 'gro dag tu ma skyes la/ mi rnams dang skal ba mnyam par mir skyes na las de dang rgyu 'thun pa'i 'bras bus de bran gyi rigs sam de dang 'thun par de nyid du skye bar 'gyur te/ gang khas blangs pa las du smras pa de ni de dang 'thun par las gzhan dang gzhan du 'gyur ro// de la 'khor ba thog ma med pa nas gnod pa gang zhugs pa thog ma med pa nas dge ba dang mi dge ba'i las kyis byas pa'i rgyud kyi 'khor ba'i mtha' kun tu zhugs pa las kyi rgyud kyis dga' ba'i 'dod chags kyi mod la sred pa gang byung ba'i gnod pa des gzhan dag gi bran du 'gyur te/ bza' ba dang / btung ba dang / mal stan dang / nad kyi rkyen gsos sman med cing // jo bo des rtag tu spyo bar 'gyur ba mthong ngo // de nas gzhan yang dge slong las kyi 'bras bu rnam par smin pa shes pa des/ sems can dmyal ba chen po ngu 'bod kyi 'khor la brtags na/ gang gis srog gcod pa dang / ma byin par len pa dang / 'dod pas log par g.yem pa dang / chang 'thung ba ni des snga ma bzhin du mthong ngo // smra ba ni bzo bo tshogs shing 'dus pa'i nang du song nas rgyags pa bdo ba'am zhe sdang ngam phan tshun mi 'thun pas gang du tshogs shing 'du ba'i khrims bcas te chad pas gcad par bya ba las/ de nyes pa med bzhin du bdag dang gzhan bslus nas chad pas gcod par byed cing de yang goms par byed/ lan mang du byed la las kyi mjug bsags pa de ni lus dang bral nas ngan 'gro log par ltung ba sems can dmyal ba phan tshun gnod pa 'jug par skye bar 'gyur te/ gang gi tshe tshogs shing 'dus pa de dag gi nang du song nas gnod pa byas pa'i rgyu de dang rkyen des lus dang bral nas ngan 'gro log par ltung ba sems can dmyal ba phan tshun gnod pa 'jug par skye bar 'gyur ro// der gnod pa 'di dag 'byung bar 'gyur te/ gang yang sos dang / thig nag dang / bsdus gzhom dang / ngu 'bod la sogs par bshad pa snga ma bzhin du 'byung ba'i steng du bye brag tu 'byung ba ni 'di lta ste/ las byas pa'i sems can dmyal ba der seng ge mche ba rab tu 'bar ba 'byung ste/ de sems can dmyal ba pa smra ba de la sngon smras pa'i tshor ba dang ldan pas yang nas yang du za'o// de 'gram pa phye ba dang 'tsho bar 'gyur la btsums pa dang yang lus thams cad za ste/ de sos pa dang za'o// de sos pa dang za bar 'gyur te/ de'i las kyis byas pa'i seng ge'i so gtams pa'i bar du chud pa dang / de'i kha mdag ma rab tu 'bar bas gang ste/ de sos ni za la mes ni cig car sreg go// de ltar zer ba de srid du de'i sdig pa'i las bcom zhing spangs la zad par ma byas pa de srid du lo 'bum phrag du mar gnod pa dpe med pa rjes su myong bar 'gyur ro// de phyis sems can dmyal ba de las thar bar 'gyur te/ thar nas kyang gal te lan grangs gzhan la myong bar 'gyur ba'i las kyis dang dud 'gro dag tu ma skyes la mi rnams dang skal ba mnyam par mir skyes na/ las de dang rgyu 'thun pa'i 'bras bus de sbrul lam seng ge'am stag gam dom gyis gsod par 'gyur ba mthong ngo // de nas gzhan yang dge slong las kyi 'bras bu rnam par smin pa shes pa des sems can dmyal ba chen po ngu 'bod kyi 'khor la brtags na/ des thos pa las byung ba'i shes pas/ gang gis srog gcod pa dang / ma byin par len pa dang / 'dod pas log par g.yem pa dang / chang 'thung ba dang / zer ba mthong ste/ de skyes pa'i rigs gcig pa'i spun gyi nor gyi phyir ram/ pha dang mes po gcig pa'i spun de gnyis nor gyi phyir rtsod pa na/ de spun gnyis pa'am/ khu bo'am/ de dang rigs gcig pa'i ched du g.yo thabs kyi blo dang / brgyad pa'i blos mngon du zer zhing shes par byas rig par byas la las dang las kyi mjug dang / nyer bsdogs dang ldan par gyur na de lus dang bral nas ngan 'gro log par ltung ba sems can dmyal ba phan tshun gnod pa 'jug par skye bar 'gyur ro// der gnod pa 'di dag 'byung bar 'gyur te/ gang yang sos la sogs pa'i snga ma bzhin du 'byung ba'i steng du khyad par du 'byung ba ni las byas pas shan par 'gyur te/ gang rang gi gnyen 'dab de la bslus shing byas pas sha de bcad cing bcad cing bdag gi kha der 'jug ste/ sems can dmyal ba pa la de zar 'jug go// sems can dmyal ba pa nyes par byas pa'i las des rang gi sha de yang lcags ltar rab tu 'bar zhing ro bro ba med pa yin no// de la gnod pa gnyis 'byung ste/ shan pa byas pas lus la tshor ba 'byung ba dang / bkres shing skom pa byas pa gnyis te/ der sha bcad pa dang / de las byung ba'i srin bu dag skyes te/ gang rus pa gzhan dag dang / rkang tshun chad la yang za'o// de ltar nyes par byas pa'i las kyi mtha' spyad pa de srid du de'i sdig pa'i las bcom zhing spangs la zad par ma byas pa de srid du lo 'bum phrag du mar sems can dmyal ba phan tshun gnod pa 'jug par skye bar 'gyur ro// de sems can dmyal ba de las thar bar 'gyur te/ thar nas kyang gal te lan grangs gzhan la myong bar 'gyur ba'i las kyis dang / dud 'gro dag tu ma skyes la/ mi rnams dang skal ba mnyam par mir skyes na las de dang rgyu 'thun pa'i 'bras bus de rnams kyang pha dang mes po'i nor 'thob par mi 'gyur/ yid ches pa'i gnas su mi 'gyur zhing dbul por 'gyur ba mthong ngo // de nas gzhan yang dge slong las kyi 'bras bu rnam par smin pa shes pa des sems can dmyal ba chen po ngu 'bod kyi 'khor la brtags na/ des thos pa las byung ba'i shes pas sems can dmyal ba nags tshal mes mched pa'i rgyud lta bu zhes bya ba mthong ngo // der sems can dag las gang gis skye bar 'gyur snyam nas des brtags na/ gang gis srog gcod pa dang / ma byin par len pa dang / 'dod pas log par g.yem pa dang / 'bru'i chang dang / sbyar ba'i chang myos par 'gyur ba blud pas 'gyur ro// smra bar 'gyur ba ni gyad tshogs shing 'du ba'i nang du song ste/ nyes pa byas nas chad pas 'jigs pa'i phyir bdag gis nyes pa ma byas zhes smra na de lus dang bral ba'i 'og tu ngan 'gro log par ltung ba sems can dmyal ba nags tshal mes mched pa'i rgyud lta bur skye bar 'gyur ro// der gnod pa 'di dag 'byung bar 'gyur te/ 'di lta ste/ sems can dmyal ba yang sos la sogs pa'i gnod pa bsdus pa gang yin pa de dag thams cad sems can dmyal ba 'dir 'byung bar 'gyur ro// khyad par du 'byung ba ni lcags kyi glegs ma rab tu 'bar bas 'khrigs te/ de kun nas khrag dang sha 'dam lta bur gyur cing shing ljon pa keng shu ka ltar mtshon 'bab ste/ de'i tshe de'i lus de la lcags kyi glegs ma de 'byar bar 'gyur ro// gang gi tshe ngu skad 'don na de'i sha dang / tshil dang / khrag lcags kyi glegs ma de la 'khris pa gshin rje'i mi dag gi shugs kyis de'i lus las 'chu bar byed do// de sems can dmyal ba de las thar ba dang / mgon 'dod pa/ skyabs 'dod pa/ kun nas gtses pa gshin rje'i mi rnams kyis 'jigs shing skrag pa/ lus shig shig por gyur pa des ba tshwa'i chu bo gnod skyes zhes bya ba mthong ste/ der rab tu 'jug go// de ltar gshin rje'i mi rnams kyis 'jigs pa'i zil gyis gnon pa de dag zhugs ma thag tu yan lag dang nying lag thams cad dang / lus chu rgyus mang pos brgyus shing sbrel ba dang / pags pa dang / rus pa kun rnam par nyams shing lus kyi sha snyil ba'i lus de mar sar gyi gong bu bzhin rab tu 'ju yang de'i nyes par byas pa'i las kyi mthus de 'chi bar mi 'gyur ro// ji ltar 'od ma'i lo mas khengs pa/ bar med pa'i nags tshal mes mched pa'i rgyud kun nas rtag tu 'bar bar byas pas gang la mes ma mched pa'am/ gang du sems can mi sreg pa'am/ mi 'tshed pa med pa de ltar sems can dmyal ba nags tshal mes mched pa'i rgyud lta bu la khab kyi bu ga tsam gyi phyogs kyang mi dmigs te/ gang du sems can dmyal ba pa mgon 'dod pa/ skyabs 'dod pa dag mi sreg pa'am/ mi 'tshed pa'am/ ngu skad mi 'don pa'am/ mi rgyug pa med do// de dag ji srid du de'i sdig pa'i las bcom zhing spangs la zad par ma byas pa de srid du sdug bsngal de dag las re zhig thar bar mi 'gyur ro// de phyis sems can dmyal ba de las thar bar 'gyur te/ thar nas kyang gal te lan grangs gzhan la myong bar 'gyur ba'i las kyis dang / dud 'gro dag tu ma skyes la mi rnams dang skal ba mnyam par mir skyes na/ las de dang rgyu 'thun pa'i 'bras bus de'i kha nas tshig 'khums pa 'byung ste/ smra mi nus shing 'phral skad kyang smra bar mi nus na/ legs par sbyar te smra ba lta zhig nus par lta ga la 'gyur ba mthong ngo // de nas gzhan yang dge slong las kyi 'bras bu rnam par smin pa shes pa des sems can dmyal ba chen po ngu 'bod kyi 'khor la brtags na/ des thos pa las byung ba'i shes pas sems can dmyal ba tshor ba ring ba zhes bya ba mthong ngo // der sems can dag las gang gis skye bar 'gyur snyam nas des brtags na/ mi dge ba srog gcod pa dang / ma byin par len pa dang / 'dod pas log par g.yem pa dang / chang 'thung ba byas shing bsags par 'gyur ro// smra ba yang rnam pa 'di dag smras par 'gyur te/ sngar dran bzhin du khas blangs pa ni/ dge 'dun la dngos po khas blangs pa'am/ de bzhin du sangs rgyas dang chos la gsal bar khas blangs la des phyis mi bzod pa byung nas bdag gis khas blangs pa med do zhes smra la dge 'dun la yang de'i khas blangs pa gang yin pa des gnod par gyur na/ de'i du smra ba de byas shing bsags la 'dus byas pa'i 'bras bus sems can dmyal ba tshor ba ring ba zhes bya ba der skye bar 'gyur ro// der gnod pa 'di dag 'byung bar 'gyur te/ 'di lta ste/ sems can dmyal ba yang sos la sogs par bshad pa gang yin pa de dag thams cad snga ma bzhin du 'byung ba'i steng du khyad par 'byung ba ni 'di yin te/ 'di lta ste/ gshin rje'i mi rnams kyis khab kyi rtse mo rab tu ring ba rno zhing phra la rab tu 'bar bdag gis 'bigs par byed de/ de tshor bas nyam thag cing ngu skad 'byin to// de ngu skad 'byin pa ni 'di lta ste/ dong ba'i nang mdas bkang ba de ltar de'i kha dang lce la khab de dag nyid kyis rtag tu 'gengs te/ de tshor bas nyam thag par gyur kyang ngu skad 'don pa'am smre sngags 'don par mi nus so// rang gi sems la smra bas bslang zhing bdag gzhan slu bar byed pa rtag tu tshor ba gzhan dang mi 'dra ba'i tshor ba myong bar 'gyur ro// sems can dmyal ba'i 'gro ba las thar nas kyang yan lag dang nying lag thams cad ba spu'i khung bu 'dra zhing lus thams cad nyams pa dag der gar bab bab tu tshor ba ring bas nyam thag par ltung ngo // de ji lta ji ltar ltung ba de lta de ltar khab shin tu rno bas de'i lus la 'dzugs par byed de/ de khab de dag gis yang dang yang du nyam thag par byed cing ches shin tu sgra 'byin par byed la kha bkab pas zil gyis non pa ni 'khun zhing nang du 'khun par byed do// gal te khab de dag res 'ga' kha nas byung na de ngu skad 'byin par nus la/ gzhan du na kha bkab pas zil gyis non pa dag 'khun par byed do// lcags kyi sa gzhi rab tu 'bar ba dag la gred cing 'gre ldog // rab tu 'bying zhing rab tu 'jug la g.yo bar byed de/ gshin rje'i mis nyam thag pa sta re dang / mdung thung dang / mda' bo che dang / gtun shing dang / mtshon cha sa lus thams cad shig shig por byas so// de ltar smras pa de ji srid du de'i sdig pa'i las bcom zhing spangs la zad par ma byas pa de srid du lo 'bum phrag bye ba du mar tshor ba de dag myong bar 'gyur ro// de phyis sems can dmyal ba de las thar bar 'gyur te/ thar nas kyang gal te lan grangs gzhan la myong bar 'gyur ba'i las kyis dang / dud 'gro dag tu ma skyes la/ mi rnams dang skal ba mnyam par mir skyes na las de dang rgyu 'thun pa'i 'bras bus de dbul zhing tshig yid mi ches par 'gyur/ gang dang gang la don bcol ba'i de dang de khas len pa tsam du yang mi btub cing de shin tu dbul bar byas pas yid re ba med par 'gyur ba mthong ngo // de nas gzhan yang dge slong las kyi 'bras bu rnam par smin pa shes pa des sems can dmyal ba chen po ngu 'bod kyi 'khor la brtags na/ des thos pa las byung ba'i shes pas/ sems can dmyal ba tshor ba mtha' yas pa zhes bya ba mthong ngo // der sems can dag las gang gis skye bar 'gyur snyam nas des brtags na/ gang gis srog gcod pa dang / ma byin par len pa dang / 'dod pas log par g.yem pa dang / chang 'thung bas 'gyur ro// smra bar 'gyur ba ni 'di ltar tshong pa rgya mtshor zhugs pa dag gis mnyan pa gdos pa 'dzin pa la chom rkun pa rnams kyis snying brkam bcug gam/ nor rdzas kyis dbyen byas pa yin te/ chom rkun pa de dag nyid kyis sam tshong pa de dag gi nang nas kha cig gis dbyen byas pas tshong pa de dag la gdos pa 'dzin pas/ 'di ltar khyed cag rin po che'i gling du bkri'o zhes smras la de dag la de ltar dam bcas nas byas te/ thang gi gling la khrid pa las der gal te ba dan sngon po mthong bzhin du chom rkun pa 'ong ngo zhes tshong pa de dag la ma sbran te/ de dag kyang gdos pa 'dzin pa bden pa smra ba de bdag cag la slu bar mi byed do zhes yid brtan cing 'dug 'dug pa las gdos pa 'dzin pa des chom rkun pa dag tshong pa de dag gi nor med par byed du 'jug cing bdag kyang nor rdzas de 'phrog par byed na smras pa de lus dang bral nas ngan 'gro log par ltung ba sems can dmyal ba tshor ba mtha' yas par skye bar 'gyur ro// der gnod pa 'di dag 'byung bar 'gyur te/ 'di lta ste/ sems can dmyal ba yang sos la sogs par sngar bshad pa bzhin de dag thams cad der 'byung ba'i steng du khyad par du 'byung ba ni sems can dmyal ba pa der skyes pa de dag gi mig phra skam 'dren pa rab tu 'bar ba dag gis 'dren to// mig 'dren pa dag gis drangs pa dang / de nas yang shin tu gzhon sha can sdug par skyes te/ gnod pa ches mang ba dag gis de 'byin par byed do// de dag gi rna ba yang ro nye rab tu bskol bas bkang la gshin rje'i mi rnams kyis yan lag dang nying lag thams cad spu gri/ dag gis 'jog par byed do// srin bu tA la la lwa la ka zhes bya bas de'i gnye ma dang rgyu ma'i nang du zhugs nas rab tu za'o// phyi rol du ni mun pa kun nas shin tu gnag pa der 'jug la phyi nang de dag thams cad du yang las kyis byas pa'i chu srin rab tu 'bar ba dag 'byung ste/ de dag gis za bar byed/ kha dang sen mo dang so rdo rje ltar rno zhing 'bar ba dag gis yan lag dang nying lag thams cad 'byed par byed/ phye mar rlog par byed de/ bye ma chang pa nas gtor ba bzhin byed do// de so'i bar de nas thar nas chu srin rab tu 'bar ba de dag gi lto'i nang du 'jug par byed do// de ltar de dag chu srin gyi lto der lo 'bum phrag du mar lo bye ba phrag du mar chu srin de dag gi lto rab tu 'bar bar dbugs med pa'am/ dbugs chung bar sreg cing 'tshed do// smras pa dag tshor ba drag pa tsha ba rtsub pa myong zhing las kyi rgyu smra ba rang gi lces kun nas bslang bas sreg la phyis sems can dmyal ba pa'i mes kun du sreg go// 'di ltar chu srin de dag gis yan lag dang nying lag thams cad dkris nas lus phye mar byas pa kha nas 'byin te/ de nas yang phyi rol du me mdag sngon pos sreg go// bsreg pa na gshin rje'i mi rnams kyis tshigs su bcad de bstan pa/ sems can dmyal ba'i rgyur gyur pa// du smra ba ston pa yin// sngon chad rgyu ni bsten byas pa// don med smre sngags yongs su 'don// me yi nang na me mchog ste// rgya mtsho dag kyang sreg byed na// gang dag smra shing dang rdo// rang bzhin 'dra ba smos ci dgos// mi gang bden pa spangs nas su// du smra ba sgrub byed pa// de ni rin chen spangs nas su// sdig pa'i bdag nyid rdo 'dra sgrub// bdag la sdug par mi byed gang // de ni sems can dmyal la dga'// gyis rang lus me 'byung ste// blo dang mi ldan de bsten to// bden tshig legs par rnyed yin te// lus can kun gyi rgyan yin no// bden pa spangs nas smra ba// blo med ci phyir chags par byed// bden pa yon tan bdag nyid mchog // smra dran pa skyon yin te// rmongs pa yon tan btang nas su// ci phyir skyon la yongs su rgyug // sems can dmyal bar rtag 'gro ba// skyon gyi 'bras bu nyes pa yin// khyed cag yon tan de dang 'gras// mi bzad dmyal bar kun du gnas// sdug bsngal kun gyi sa bon ni// du smra bar rab tu grags// de bzhin bde ba bden yin te// de bas su zhig du smra// bden par smra ba'i mi dag ni// lus can kun gyi dga' ba yis// smra mi dang 'gras pa ste// de bas su zhig du smra// bden par smra ba'i mi dag ni// lha ltar rtag tu dga' ba yin// dmyal bar de ltar rmongs pa dag // de bzhin sems kyis du smra// legs pa'i las ni ma byas la// sdig pa du ma byas pas na// sdug bsngal mtha' yas skyes pa dag // ci zhig sdig pas yongs su gdung // dge bas 'bras bu legs pa yin// sdig pas nyon mongs 'tshed par byed// blo ldan mi yis sdig byas kyang // dge ba rjes su sten par byed// dge ba'i nang na bden pa mchog // skyon gyi nang na de bzhin // skyon spangs yon tan tshol byed pa// mi yi nang na mi mchog yin// bde 'byung bde ba'i 'bras bu ni// bden pas yongs su 'grub par 'gyur// bden pas bde ba 'thob 'gyur te// bden pas mya ngan 'das par 'gro// sdug bsngal 'byung ba 'bras bu tsha// sdug bsngal mod la 'tshed par 'gyur// sdug bsngal kun mtha' yin na// mi yis ci phyir spang mi bya// bden pa don gyis 'thob min te// nyon mongs pas kyang 'thob med na// ci phyir bden pa yongs spangs nas// smra ba la dga' bar byed// yul gzhan dag nas bden mi 'ong // de ni gzhan du btsal ba med// chu la stegs btags stegs min te// bden pa stegs kun mchog yin no// sgron ma'i nang na sgron ma mchog // bden pa yin zhes sangs rgyas gsung // sman gyi nang na sman mchog ste// de yis rtag tu sdug bsngal sel// nged kyis sdig pa bzung ba med// khyed cag rmongs pa'i sems kyis su// ngan pa khyed kyis byas pas na// khyed cag yongs su gdungs pa yin// sems can dmyal bar skyes pa ni// sdig pa byang bas rnam par 'grol// kun du ngu skad 'don pa'i mi// nams kyang thar bar ga la 'gyur// rang gi las kyis rnam bslus pa// rmongs pa khyed cag ci zhig ngu // byis pa rang gi sems kyis bslus// blo med khyed cag ngu skad 'don// de ltar sems can dmyal ba'i srungs ma de dag gis/ sems can dmyal ba pa de dag la so sor rjes su bstan nas ji srid du de'i sdig pa'i las bcom zhing spangs la zad par ma byas pa de srid du gnod pa mi bzad pa'i rnam pa brgya phrag du ma ji ltar sngar bshad pa bzhin du 'byung ngo // de phyis sems can dmyal ba de las thar bar 'gyur te/ thar nas kyang gal te lan grangs gzhan la myong bar 'gyur ba'i las kyis dang / dud 'gro dag tu ma skyes la mi rnams dang skal ba mnyam par mir skyes na/ las de dang rgyu 'thun pa'i 'bras bus de rtag tu gzhan du zhugs nas slu bar byed cing nor rdzas thams cad kyang 'phrog par byed/ de'i bya ba gzhan gang yin pa dag kyang tshegs chen por 'gyur zhing de'i tshig kyang 'jig rten pa yid ches par mi 'gyur ba mthong ngo // de nas gzhan yang dge slong las kyi 'bras bu rnam par smin pa shes pa des/ sems can dmyal ba chen po ngu 'bod kyi 'khor la brtags na/ des thos pa las byung ba'i shes pas sems can dmyal ba khwa mchu rdo rje lta bu zhes bya ba mthong ngo // der sems can dag las gang gis skye bar 'gyur snyam nas des thos pa las byung ba'i shes pas brtags na/ gang gis srog gcod pa dang / ma byin par len pa dang / 'dod pas log par g.yem pa dang / chang 'thung ba dang / smra ba kun du bsten cing bsgoms la mang du byas pas 'gyur te/ de lus dang bral nas ngan 'gro log par ltung ba sems can dmyal ba khwa mchu rdo rje lta bu'i nang du skye bar 'gyur ro// der gang sems can dmyal ba yang sos la sogs pa'i gnod pa de dag thams cad 'byung bar 'gyur ro// ni gang zhig dge 'dun gyi 'khor gyi nang du song nas nad kyi rkyen gyis gsos sman sbyar bar khas blangs pa las ma byin na de lus dang bral nas ngan 'gro log par ltung ba sems can dmyal ba khwa mchu rdo rje lta bu'i nang du skye bar 'gyur ro// der gnod pa 'di dag 'byung bar 'gyur te/ 'das pa'i dus su las byas pa de dag khwa mchu rdo rje lta bus sha bcad cing bcad cing za'o// gang gi tshe sha bcad par gyur pa'i skad cig de nyid dang gnas de nyid du yang ches shin tu gzhon sha can pad ma ltar 'jam pa skye bar 'gyur te/ de ci nas kyang tshor ba ches drag par bya ba'i phyir de nyid phyung zhing btogs pa dang / de nas yang ches shin tu gzhon sha can sar pa gzhan dag skye bar 'gyur ro// de ltar sems can dmyal ba pa de dag lo 'bum phrag du mar khwa'i mchu rdo rje lta bus za bar byed do// de nas thar ba dang bye ma'i nang nas lcags rab tu 'bar ba 'byung la de bye ma de dag la rkang pas 'gro ste/ de ji ltar thal ba yang mi mngon pa de ltar des sreg par byed do// de nas langs pa dang yang thams cad 'byung bar 'gyur te/ gang gis de smras shing sdig pa'i rjes su smras pa smra bas zer ba smras pa de yang 'byung zhing 'byung zhing bdag nyid kyi lce yang bdag nyid za'o// 'dir tshigs su bcad pa/ bdud rtsi dang ni dug nyid dag // mi rnams kyi ni lce la gnas// bden par smra ba bdud rtsi yin// gyi tshig ni dug dang 'dra// gang zhig bdud rtsi mngon 'dod pa// de ni rtag tu bden la gnas// gang zhig dug la mngon dga' ba// de ni gyi tshig la dga'// dug gis gnod par nges med kyi// du smra bas nges par 'gyur// gang zhig ni sngon smra ba// skyes bu de ni 'chi bar 'gyur// gyis bdag la mi phan na// gzhan la phan par ga la 'gyur// bdag dang gzhan gang sdug bsngal ba// de ni mi yis ci phyir bsten// de ltar la bsten pa ni// sdig pa sdig par 'grub 'gyur te// mtshon dang me dang ngam grog las// mi yi sdug bsngal de 'dra med// lus gcig 'phrog pa mthong ba ni// 'chi ba dug las 'byung 'gyur te// tshe rabs snga phyi stong dag tu// gyi tshig gis chud gzon to// btsun pa'i rigs la mthor byed cing // dma' ba'i rigs la rgyan du byed// thar pa'i lam dag ston byed pa// bden pa yin zhes mngon par brtags// sems can rnams kyi rang gi las// sred pas khyer bar gyur pa na// gzings 'dra bden smra mchog yin zhes// bde bar gshegs pas bka' stsal to// 'jig rten thog ma tha ma med// sred pa'i zhags pa'i dbang du song // 'di ltar skyabs gzhan bden pa las// med ces chos la mkhas pas rig // gcer bu mtshon gyis gcod pa ltar// bden pas rtag tu nyon mongs gcod// mtshon gyis btab pas ngu bar 'gyur// bden pas na mas kyang ngu ba med// 'jig rten gnyis la phan byed pa// bden pa mi zad gter zhes bya// chos so cog gi khrims yin zhing // nor gyi gzhi yi mchog yin no// bden pa'i yon tan rab bsgrubs pa// bde 'byung 'bras bu chen po yin// blo ldan ngan g.yo rnams spongs shig // de nyid mthong bas spangs pa yin// bden pa spangs pa'i mi dag khwa mchu rdo rje lta bus ji srid du/ de'i sdig pa'i las bcom zhing spangs la zad par ma byas pa de srid du lo 'bum phrag du mar 'tshed do// de phyis sems can dmyal ba de las thar bar 'gyur te/ thar nas kyang gal te lan grangs gzhan la myong bar 'gyur ba'i las kyis dang / dud 'gro dag tu ma skyes la mi rnams dang skal ba mnyam par mir skyes na/ las de dang rgyu 'thun pa'i 'bras bu tshab sems can dmyal bar 'gro ba bden pa de dang mi 'thun par gyur pa smras pas/ de rtag tu 'thab pa dang / rtsod pa mang zhing rtag tu gzhan rgyal bar 'gyur la/ tshig gis 'jig rten pa'i yid mi ches par 'gyur ba mthong ngo // de nas gzhan yang dge slong las kyi 'bras bu rnam par smin pa shes pa des sems can dmyal ba chen po ngu 'bod kyi 'khor la brtags na/ des thos pa las byung ba'i shes pas sems can dmyal ba khrag dang rkang za ba zhes bya ba mthong ngo // sems can dmyal ba khrag dang rkang za ba der sems can dag las gang gis skye bar 'gyur snyam nas/ des thos pa las byung ba'i shes pas brtags na/ gang gis srog gcod pa dang / ma byin par len pa dang / 'dod pas log par g.yem pa dang / chang 'thung ba dang / smra ba byas shing bsags pas 'gyur te/ 'di lta ste/ rgyal po 'am/ blon po'am/ rje dpon du gyur pas dpya thang las lhag par phab la 'di ltar ngas lhag par phab pa med do zhes smra zhing dpya 'bebs na de lus dang bral nas ngan 'gro log par ltung ba sems can dmyal ba khrag dang zhag za bar skye bar 'gyur ro// der gnod pa 'di dag 'byung bar 'gyur te/ 'di lta ste/ gang sems can dmyal ba yang sos dang thig nag la sogs par 'byung ba rnams 'byung ba'i steng du khyad par du 'byung ba ni 'di lta ste/ shing rab tu 'bar ba lo ma spu gri lta bu yod par smra ba de gshin rje'i mi rnams kyis lcags kyi thag pa rab tu 'bar ba dag gis bcings nas kha sbub tu dpyangs so// kha sbub tu dpyangs pa de'i rkang pa dag la mchu dang sen mo rdo rje ltar rno ba dag gis za ste/ kha sbub tu dpyangs pa de dag khrag 'byung ba gang yin pa de la za ba des gnas par byed do// tshor ba thams cad kyi nang na kha zas kyi tshor ba mi bzad par bshad de/ de rang gi khrag la 'thung ngo // de tshor ba gnyis dag gis yongs su gnod de me'i tshor ba dang / bkres pa dang skom pa'i tshor ba'o// 'dir tshigs su bcad pa/ ji ltar bkres shing skom pa ni// las kyis shin tu g.yengs pas gdungs// de ltar sreg pas sreg min zhing // rlung drag pa yis khyer mi byed// de ltar lo brgya stong phrag du mar de rang gi khrag dang rkang dag la za ste/ 'di ltar ro smad me mchog tu tsha bas bsregs so// de ji srid du de'i sdig pa'i las bcom zhing spangs la zad par ma byas pa de srid du/ sems can dmyal ba der sreg go// de phyis sems can dmyal ba de las thar bar 'gyur te/ thar nas kyang gal te lan grangs gzhan la myong bar 'gyur ba'i las kyis dang / dud 'gro dag tu ma skyes la/ mi rnams dang skal ba mnyam par mir skyes na/ las de dang rgyu 'thun pa'i 'bras bus de dbul bar 'gyur zhing ngag yid mi ches pa dang / rtag tu de'i sna nas khrag 'dzag cing so shing 'cha' ba na khrag 'byung bar 'gyur ba mthong ngo // de nas gzhan yang dge slong las kyi 'bras bu rnam par smin pa shes pa des sems can dmyal ba chen po ngu 'bod kyi 'khor la brtags na/ des thos pa las byung ba'i shes pas sems can dmyal ba me lce bcu gcig pa zhes bya ba mthong ngo // der sems can dmyal ba dag las gang gis skye bar 'gyur snyam nas/ des thos pa las byung ba'i shes pas brtags na/ gang gis srog gcod pa dang / ma byin par len pa dang / 'dod pas log par g.yem pa dang / chang 'thung bas 'gyur ro// smra ba ni gnyis shig rtsod pa na rgyal po'am/ blon po'am/ gzhan yid ches pa'i gnas su bya bas nor blangs sam/ mdza' bshes sam/ 'dod chags sam/ zhe sdang gis phyogs bzung ste/ zhal ce yon por bcad na de lus dang bral nas ngan 'gro log par ltung ba sems can dmyal ba me lce bcu gcig pa der skye bar 'gyur ro// phyogs bzung ste/ smra ba de la gang sems can dmyal ba yang sos la sogs pa'i tshor ba gnod pa 'di dag thams cad bcu 'gyur du 'byung ba'i steng du khyad par du 'byung ba ni 'di lta ste/ rang gi lus las phyogs bcur me lce'i phung po bcu gcig 'byung bar 'gyur ro// smra ba'i lce'i kha las bkres pa dang skom pa 'byung bar 'gyur te/ zhal ce yon por gcod pa ni skad cig skad cig la skye zhing sreg go// sreg pa na tshor ba'i rnam pa de lta bu myong bar 'gyur te/ gang me lce'i phung po bcu gcig po de dag ni bcu drug gi char yang mi phod do// las kyis byas pa'i tshor ba de dag ji srid du de'i sdig pa'i las bcom zhing spangs la zad par ma byas pa de srid du 'di ltar de sems can dmyal ba me lce bcu gcig par lo 'bum phrag du mar sreg go// 'tshed do// de phyis sems can dmyal ba de las thar bar 'gyur te/ thar nas kyang gal te lan grangs gzhan la myong bar 'gyur ba'i las kyis dang / dud 'gro dag tu ma skyes la/ mi rnams dang skal ba mnyam par mir skyes na de zhal ce yon por bcad pa'i rgyu mthun pa'i 'bras bus de rtag tu bkres pa dang skom pas gdungs shing yan lag thams cad rnam par sreg pa dang / dbul zhing tshe thung ba dang / ngag yid mi ches pa dang / shin tu glen pa dang / gzugs mi sdug pa dang / rkang lag nyams pa dang / dri ma can dang / gnas ngan pa sum mdo dang / bzhi mdo'i khyim du 'jug cing tshe gcig gi bar du shin tu sdug bsngal bar 'gyur ro// de nas gzhan yang dge slong las kyi 'bras bu rnam par smin pa shes pa des sems can dmyal ba chen po ngu 'bod kyi 'khor la brtags na/ des sems can dmyal ba chen po de'i 'khor bcu bdun pa ni gcig kyang ma mthong ngo // // 'phags pa dam pa'i chos dran pa nye bar gzhag pa/ bam po bcu gcig pa/ de nas gzhan yang rnal 'byor spyod pa nang gi chos la chos kyi rjes su lta zhing gnas pa'i dge slong de 'di ltar zhi ba/ rga ba med cing 'chi ba med pa/ zag pa med pa/ mya ngan las 'das pa'i lam la 'jug pa de'i brtson pas bla'i gnod sbyin dag gis mthong nas bar snang la spyod pa'i lha rnams la bsnyad pa nas/ rgya cher sbyar te/ 'od chung gi lha rnams kyi bar la bsnyad de/ 'di ltar 'dzam bu gling du rigs kyi bu che ge mo zhig ces bya ba nas rgya cher sbyar te/ sa gzhan bcu pa'i bar la zhugs pa bdud kyi yul gyi gzhi la mi 'dod cing // dga' ba'i 'dod chags kyi mod las byung ba'i sred pa'i dngos po dang lhan cig gnas pa dang / kun nas nyon mongs pa'i yul gyi dngos po rnams dang lhan cig mi gnas pa de 'od chung gi lha rnams kyis thos nas bdud kyi phyogs dma' bar 'gyur zhing // dam pa'i chos kyi phyogs mngon par mtho bar 'gyur ro zhes yid dga' bar 'gyur ro// de nas gzhan yang dge slong las kyi 'bras bu rnam par smin pa shes pa 'khor ba'i 'ching ba gcod pa la brtson pa de 'di snyam du sems te/ kye ma sems can 'di dag ni sdug bsngal ba yin te sred pas bslus pa/ gti mug gi kun du sbyor bas bcings pa/ sems bag la nyal rnams dang yang dag par ldan pa/ dus gsum du 'tshed kyang 'khor ba gcad pa'i phyir 'bad par mi byed pa'i sems can 'di dag la snying med dam ci/ 'on te snying la mi shes pa zhig yod dam/ 'on te shes pa yod kyang yid 'byung bar mi byed dam/ sems can 'di dag gi rnam par shes pa de gang zhig yin/ gal te sems can 'di ltar mtho ris su yun ring du gnas kyang yid 'byung bar bya ba yin na/ 'di ltar sems sra zhing mkhrang ba de lta ci smos/ gang gnod pa'i rnam pa du ma kun gyis sdug bsngal rjes su myong yang skyo bar mi byed do// yun ring po nas bag la nyal rjes su 'brang ba'i sems la mi 'thun pa lnga yod de/ 'di lta ste/ rga ba dang / na ba dang / 'chi ba dang / mi sdug pa dang phrad pa dang / sdug pa dang bral ba'o// gzhan yang nyes dmigs kyi gnod pa bcu 'byung ste/ bkres pa dang / skom pa'i nyes dmigs dang / sdug pa dang bral ba'i nyes dmigs dang / yul nas yul du 'gro ba'i nyes dmigs dang / 'chi ba dang skye ba'i nyes dmigs dang / gzhan gyis brnyas pa'i nyes dmigs dang / gzhan gyis bcom pa'i nyes dmigs dang / grang ba dang tsha ba'i nyes dmigs dang / zlas dbye ba'i nyes dmigs dang / 'byor pa rgud pa'i nyes dmigs dang / 'dod pa'i nyes dmigs te/ de ltar mdor na nyes dmigs bcu dag gis sems mngon par gnod par byas kyang // kye mi dga' bar mi byed pa'i sems can 'di dag ni/ e ma thog ma med pa'i dus nas sems dgra lta bu g.yos pa dang / rna ba dang snying med cing rdo dang rdo rje lta bu'i sems yul rnam pa mang pos dam pa'i chos la nams kyang dga' bar mi byed pa/ yul gzugs dang / sgra dang / reg pa dang / ro dang / dri dug dang / mtshon dang me lta bu'i sred pas rtag tu chog mi shes pas dug lta bu'i yul lnga dang / chom rkun lta bu'i skye mched drug dang / byang chub kyi yan lag bdun mi shes pa dang / 'phags pa'i lam yan lag brgyad par 'gro bar mi spro ba dang / sems can gyi gnas dgu mi shes pa dang / dge ba bcu'i las kyi lam mi shes pa dang / sa bcu gcig gi rnam par dpyod pa la blun pa dang / skye mched bcu gnyis kyi skye ba dang gnas pa la rab tu rnam par spyod pa mkhas pa dang / mi mkhas pa la rnam par spyod pa/ sa gong ma bcu gsum gyi spyod pa la blun pa/ sems kyi dmigs pa bcu bzhi dang 'grogs pa/ gnod pa bco lnga mi bzod pa/ gnod pa sdig pa'i mun pa bcu drug gis gnas pa/ byis pa'i shin tu rnam par dpyod pa bcu bdun dang / tshor ba rab tu 'byung ba'i bu ga brgyad dang / 'gro ba rnam par rgyu ba'i srang bcu dgu dang / dgra gnas pa nyi shus sems de rnam pa nyi shur bslus par rig nas de sems can la snying rje bar sems so// dge slong de las kyi chos kyi rnam par smin pa la rab tu rnam par dpyod par byed de/ 'di ltar de bdud kyi 'ching ba gcod pa dag la rtag tu brtson par byed cing de nas yang blo skyed par byed de/ sems can dmyal ba ngu 'bod las gzhan pa sems can dmyal ba ches sdig pa che ba yod pa de'i thos pa las byung ba'i shes pas sems can dmyal ba chen po gzhan tsha ba zhes bya ba nyes par byas pa'i las rab tu bdo bas kun nas bslang ba/ sems can dmyal ba chen po ngu 'bod las gnod pa bcu 'gyur gyis lhag pa zhig yod pa mthong ngo // 'khor bcu drug la 'di lta ste/ rab tu sreg pa chen po dang / pad ma dkar po lta bu dang / sbrul 'khyil pa lta bu dang / zangs bzhus par nya 'khyug pa lta bu dang / lcags kyi bum pa dang / chu bo dmar po 'bab pa dang / rkang dang rus pa la srin bu mang ba dang / skye bo thams cad sreg pa dang / sar 'byin mtha' yas dang / pad ma chen po lta bu dang / mtha' drag dang / rus pa rdo rje lta bu 'byung zhing 'du ba dang / lcags nag po'i skud pas 'dra la zhing gcod pa tsha ba dang / srin bu na kra dang / 'khor lo dang / me 'jigs 'jigs ltar skyes pa dang / nags tshal gyi me mun pa ltar 'khrigs pa dang / bung ba rdo rje lta bus gnod pa'i go cha zhes bya ba ste/ 'di dag ni sems can dmyal ba chen po tsha ba'i 'khor bcu drug yin te/ der tshe ni bgrang du mi lang ngo // der sems can dag las gang gis skye bar 'gyur snyam nas/ des thos pa las byung ba'i shes pas brtags na/ gang gis srog gcod pa dang / ma byin par len pa dang / 'dod pas log par g.yem pa dang / chang 'thung ba dang / smra ba dang / log par lta ba kun du bsten cing bsgoms te mang du byas pas 'gyur la/ las kyi nyer bsdogs dang las kun gyi mjug kun tu bsten cing bsgoms te mang du byas pas 'gyur ro// de lus dang bral nas ngan 'gro log par ltung ba sems can dmyal ba chen po tsha bar skye bar 'gyur ro// de la srog gcod pa dang / ma byin par len pa dang / 'dod pas log par g.yem pa dang / chang 'thung ba dang / smra ba rnams kyi 'bras bu rnam par smin pa ni bshad zin to// log par lta ba ni gang gis kun du bsten cing bsgoms la pha rol la yang bstan pa yin te/ 'di lta ste/ sbyin pa med do// mchod sbyin med do// legs par byas pa dang / nyes par byas pa rnams kyi las kyi 'bras bu rnam par smin pa med do// 'jig rten 'di med do// 'jig rten pha rol med do// ma med do// pha med do// zhes de skad chad par smra ba ni las yod pa 'jig pa yin te/ gzhan dag la yang ston cing yang dag par rab tu 'jog par byed la yang dag par rab tu dga' bar byed pa log par lta ba bskyed nas/ pha rol dag la las kyi lam gyi rgyu med par ston pa ni chom rkun pa tshul bzang por 'chos pa yin te/ de lus dang bral nas ngan 'gro log par ltung ba sems can dmyal ba chen po tsha bar skye bar 'gyur ro/ de la las kyi lam dang / las kyi 'bras bu yod bzhin du rnam par slu ba yin te/ de 'chi ba'i dus byas nas srid pa bar ma'i bar du skye ba na/ ltas ngan pa'i mtshan ma 'byung bar 'gyur ba ni 'di lta ste/ 'jigs pa mchog tu mi bzad pa mun par nges par gyur pa dang / so so nas 'jigs par byed pa seng ge dang / stag dang / dred dang / gung dang / sbrul mang po phug dang / mun pa med pa na 'dug pa dang / des gzhan yang ri che zhing mtho ba de'i mgo'i steng du myur bar 'ong ba mthong ba dang / stag dang / seng ge de dag kyang so so nas 'jigs par byed cing sgra 'byin pa thos pa dang / gzhan dag kyang gzugs mchog tu dman zhing snying rje rje ltar 'dug pa mthong ba dang / de dag la nag po lta bu mthong zhing me rab tu 'bar ba de'i steng na 'dug pa mthong ba dang / wa brgyal ba'i sgra drag po thos pa dang / gshin rje'i mi gzugs mi sdug par bsgyur ba dag mthong ba dang de skrag go// log par smra ba/ rgyu ngan pa smra ba/ phyogs ngan pa smra ba/ lta ba ngan pa smra ba/ las kyi 'bras bu rnam par slu ba smra ba/ ngam grog dang g.yang sa'i rgyu smra ba/ bdag nyid la bdag slu bar byed cing sdig pa chen po byed pa de'i las rtag tu bsten cing bsgoms te mang du byas la bsags pa'i 'bras bu ni 'chi khar mthong bar 'gyur te/ de 'jigs shing dbang po blong blong por 'gyur ba dang / bshang ba 'byung bar 'gyur ba'am/ de bzhin du gci ba 'byung bar 'gyur ba'am/ de bzhin du skad 'byin pa'am/ de bzhin du kha gdong bar byed pa'am/ de bzhin du mal gyi mtha' la nom par byed do// ri de bdag gi steng du 'ong ba mthong nas lag pas gzung bar 'dod pa de la mi dag na re 'di ltar 'di ni nam mkha' la reg par 'dod do zhes smra ste/ 'di ltar ri 'ong ba de yang dang yang du mthong ba dang / bdag nyid kyi lus thams cad kyis reg par byed do// 'di ltar de nyes par byas pa'i las spyad cing las kyi 'bras bu bslus pa ni de ltar sems can dmyal ba yang dag par myong bar 'gyur ba'i ltas mang po 'byung bar 'gyur te/ 'di lta ste/ dper na mi zhig mi gtsang ba'i phung po da dung gi bar du ma mthong gis kyang dri nga ba'i dri mnam pa de bzhin du sems can dmyal ba da dung gi bar du ma mthong gis kyang sems can dmyal ba chen po'i mtshan ma mchog tu 'jigs shing drag pa dag 'byung bar 'gyur ro// ngan par lta zhing smra ba thams cad skrag par byed de/ skye bo byis pas bsgrubs pa nyes par byas pa'i zong // sems can dmyal bar brin pa'i rin/ der gnas pa'i rnam par smin pas de'i rlung pib pa la ka dang / su tsa ka shin tu drag pa dag gis yan lag dang nying lag rnam par skul bar byed/ rnam par rdung bar byed/ rnam par gsheg par byed do// de'i lus bdo ba na/ de'i sems srid pa tha ma la tshor ba gnyis kyis gdungs pa yin te/ de srid pa tha ma pa la sems kyi dmigs pa legs par spyad pa'i 'du shes su byed do// de lta bas na mi'i 'jig rten nas rang gis byas shing bslus pa srid pa bar ma la sems can dmyal bar myong bar 'gyur ba'i ltas dag 'byung bar 'gyur ba ni 'di lta ste/ snying gi lam la sgra dang / reg pa dang / ro dang / gzugs dang / dri mi 'dod pa dag 'byung bar 'gyur te/ sems can dmyal ba pa dag gi gzugs mi sdug pa'i sgra skad thos pa dang / rlung reg pa spu gri lta bus reg par byed pa dang / ro tsha ba'i ro myong bar byed pa dang / gzugs 'jigs par ston pa rab tu gdung ba lta bur byas pa dag kyang mthong bar 'gyur/ dri nga ba'i rdzas bsags pa'i dri dag mnam par 'gyur ro// de ltar yul thams cad kyis skrag pa sems can dmyal ba shin tu log par lta bas mthong bar 'gyur te/ ji ltar des chos log par bstan pa de ltar sems can dmyal ba des mthong bar 'gyur ro// de 'di snyam du sems te/ kye ma yul grong khyer gyi tshul dang 'thun pa 'di re dga' der bdag ji ltar 'dug par bya snyam ste/ de la 'dod par byed do// de srid pa'i yan lag myong bar 'gyur ba rig nas der skye bar 'gyur te/ nye bar len pa'i rkyen gyis srid pa 'byung ba der sems bskyed ma thag tu skye bar 'gyur ro// der skyes ma thag tu gang sems can dmyal ba yang sos la sogs pa'i sdug bsngal de dag thams cad bcu 'gyur du 'byung ngo // nad bzhi brgya rtsa bzhi yang 'byung ste/ drag pa sems can dmyal ba dang mtshungs pa/ gcig gi dper gcig rung ba/ don thams cad med par byed cing 'jigs par byed pa nyes par byas pa'i las kyi 'bras bur gyur pa dag yin no// me'i rnam pa 'di lta bu 'byung bar 'gyur te/ gang til 'bru tsam gyis ri dang nags tshal dang / tshong rdal dang gling dang bcas pa dag sreg na sems can dmyal ba pa'i lus dag lta smos kyang ci dgos te/ des mar sar gyi gong bu bzhin du sreg go// de nas yang 'byung bar 'gyur te/ nyin dang mtshan mor mi mngon zhing mun par zhugs pa na lo 'bum phrag du mar gnod pa'i rgya mtshor bying ba thams cad mun pa mun gnag tu gyur pa/ log par lta ba byas shing bsags la bsten pa dag gi 'bras bus de 'di ltar lo dpag tu med cing bgrang gis mi lang bar de'i sdig pa'i las bcom zhing spangs la zad par ma byas pa de srid du sdug bsngal dang tsha ba dpe med pas 'tshed do// sreg go// de sems can dmyal ba'i yun ring po de las 'das nas gal te sems can dmyal ba de las thar bar 'gyur te/ thar nas kyang tshe rabs lnga brgyar ser sna can zhes bya ba der skye bar 'gyur ro// de nas thar nas kyang tshe rabs lnga brgyar dud 'gro thams cad kyis sdug bsngal ba gang yin pa der skye bar 'gyur ro// gal te brgyal gnya' shing gi bu gar rus sbal 'jug pa lta bur lan grangs gzhan la myong bar 'gyur ba'i las kyis mi rnams dang skal ba mnyam par mir skyes na log par lta ba de dang rgyu 'thun pa'i 'bras bus de kla klo'i rigs su skye bar 'gyur zhing dbul ba dang / nad dang / long ba dang / lag rdum dang / nad bu can du 'gyur/ tshe thung ba dang / tshig yid mi ches par 'gyur ba mthong ngo // de nas gzhan yang dge slong las kyi 'bras bu rnam par smin pa shes pa des sems can dmyal ba chen po tsha ba'i 'khor la brtags na/ des thos pa las byung ba'i shes pas sems can dmyal ba rab tu sreg pa chen po zhes bya ba yod pa mthong ngo // der sems can dag las gang gis skye bar 'gyur snyam nas des thos pa las byung ba'i shes pas brtags na/ gang gis srog gcod pa dang / ma byin par len pa dang / 'dod pas log par g.yem pa dang / chang 'thung ba dang / smra ba dang / log par lta ba las dang 'bras bu mi 'thun par ston pa kun tu bsten cing bsgoms te/ mang du byas pas 'gyur ro// 'di lta ste/ srog gcod pa byas na srog gcod pa po tshe phyi ma la lha rnams su skye'o zhes zer ba de ni 'di ltar las dang 'bras bu mi 'thun par ston pa yin no// de ci'i phyir zhe na/ srog chags rnams kyi snying la ches sdug bsngal ba med pa ma yin la 'di ltar lha rnams su skyes pa dag la ches bde ba med pa ma yin te/ sdug bsngal gyi rgyu srog gcod pa dang yang dag par ldan pa ni bde ba'i rgyur mi 'gyur sdug bsngal yang bde ba'i las kyi 'bras bur mi 'gyur te/ log par lta ba'i rnam pa de dag ston par byed pa de ni las de dang 'bras bu mi 'thun par ston pa yin no// de lus dang bral nas ngan 'gro log par ltung ba sems can dmyal ba rab tu sreg pa chen por skye bar 'gyur ro// der gnod pa 'di dag 'byung bar 'gyur te/ 'di lta ste/ gang sems can dmyal ba yang sos la sogs par ji ltar bstan pa'i sdug bsngal bsdus pa de dag thams cad bcu 'gyur du 'byung ngo // rang gi lus las kyang kun nas me 'byung ste/ rnam pa de lta bur rab tu sreg pa ni/ gang las byas pa'i sems can dmyal ba pa'i me'i phyi rol na gnas pa bcu drug gi char yang mi phod do// me de'i mdog kha ba 'dra la rnam pa de lta bus de rab tu sreg par byed de/ de'i phyi nang thams cad rab tu tshig go// yid la gcags pa las byung ba'i me gzhan gsum pa 'byung bar 'gyur te/ des kyang sems can dmyal ba pa de sreg go// log par lta ba de phyis 'di ltar log par lta ba'i 'bras bu ni tsha'o// rnam par smin pa'i 'bras bu ni tsha'o// ro myang ba ni tsha'o zhes mngon par shes par 'gyur ro// de me gsum gyis mngon par sreg pa ni skad cig tsam yang bde ba mi 'thob ste/ sems can dmyal ba tsha ba'i 'khor rab tu sreg pa chen por 'di ltar nyes par byas pa'i las kyi mtha' spyad pa de/ der lo grangs med par yun ring mo zhig tu 'tshed de de'i sdig pa'i las bcom zhing spangs la zad par ma byas pa de srid du de sreg go// 'tshed do// rnam par 'jig par byed do// de phyis sems can dmyal ba de las thar bar 'gyur te/ thar nas tshe rabs sum brgyar rnams su skye bar 'gyur ro// tshe rabs nyis brgyar dud 'gro rnams su skye bar 'gyur ro// de de las thar nas gal te brgya la mi rnams dang skal ba mnyam par mir skyes na de pha ma la rim gro bya ba btang zhing sgra skad 'byin par 'gyur/ mi gtsang ba za zhing yul nas yul gzhan du rgyu ba dang / dam pa'i chos dang bral ba dang / skye bo kun gyis smad pa dang / bza' ba dang gnas pa'i khyi'i spyod lam dang mtshungs pa dang / rkang lag la thor pa 'byung ba dang / pha rol gyi bsod snyoms kyi zas gsob gsog tu gyur pa zos nas mi'i tshe 'di nyid la 'chi bar 'gyur te/ de ltar log par lta ba ni thog ma dang bar ma dang tha mar mi 'dod pa 'byung ba dge slong des mthong ngo // yang dag pa'i lta ba ni blo'i sngon du 'gro zhing de kho na nyid mthong la yang dag pa'i lam la rab tu gnas pa mya ngan las 'das par 'gro ba na sngon du 'dren pa yin par mthong ngo // de nas yang dge slong las kyi 'bras bu rnam par smin pa shes pa des sems can dmyal ba chen po tsha ba'i 'khor la brtags na/ des thos pa las byung ba'i shes pas 'khor pad ma dkar po lta bu zhes bya ba mthong ngo // der sems can dag las gang gis skye bar 'gyur snyam nas des thos pa las byung ba'i shes pas brtags na/ gang gis srog gcod pa dang / ma byin par len pa dang / 'dod pas log par g.yem pa dang / chang 'thung ba dang / smra ba kun tu bsten cing bsgoms te mang du byas pas 'gyur ro// log par lta ba yang rnam pa 'di dag kun du bsten cing bsgoms te mang du byas pas 'gyur ba ni 'di lta ste/ zas mi za bas mtho ris thob par 'gyur ro// snyam nas de gzhan yang 'dzin du 'jug cing rjes su dga' bar byed du 'jug la rab tu 'jog par byed pa/ rgyu ngan pa dang / lta ba ngan pa gzhan gyis sems bcings pa dag bstan bcos ngan pa byed cing gzhan yang 'dzin du 'jug go// 'dzin du bcug ste zas mi za ba la bkod nas srog dang bral bar byed do// de lus dang bral nas ngan 'gro log par ltung ba sems can dmyal ba pad ma dkar po lta bur skye bar 'gyur ro// de der skyes nas gang sems can dmyal ba yang sos la sogs pa'i sdug bsngal de dag thams cad nyis 'gyur du 'byung ba'i steng du gnod pa khyad par du 'byung ba ni 'di lta ste/ yan lag dang nying lag thams cad rtag tu 'bar ba'i phreng bar 'gyur te/ lus de la rgyu las dang 'thun pa'i rno ba dpe med pa'i rgyu des me rab tu 'bar ba yungs kar gyi tshad tsam yang ma khyab pa med de/ des rtag tu rab tu 'bar ro// ji ltar mi gtsang ba thams cad kyi nang na log par lta ba kun mi gtsang ba de bzhin du me thams cad kyi nang na me 'di kun tsha'o// me'i gnod pa dpe med pa des sems can dmyal ba pa de dag la rgyu dang 'thun pa'i 'bras bu 'byung ste/ des yun ring du sreg go// de gal te las kyi dbang gis me tog pad ma dkar po'i tshal na bya'i tshogs du mas kun du bsten pa chu 'bab pa phun sum tshogs pa mthong ba dang / sems can dmyal ba pa gzhan dag la smras pa/ kye 'di ltar rgyugs rgyugs/ pad ma dkar po'i tshal der bdag cag chu bsil ba btung bar bya'o// tshal grib bde ba dag bsten par bya'o zhes de dag gis de spro ba bskyed nas/ de dag nyid dang lhan cig tu pad ma dkar po'i tshal der rgyug go// brgyugs pa dang kha cig mdag me'i chu bo gang ba dag tu bying ngo // bying nas yan lag dang nying lag thams cad rnam par zhigs so// rnam par zhigs nas yang 'byung bar 'gyur te/ byung nas de ltar pad ma dkar po'i tshal la sreg pas de nyid du rgyug go// brgyugs pa dang / sba'i lcug ma rab tu 'bar ba dag 'byung bar 'gyur te/ de dag gis yan lag dang nying lag thams cad dkri dkris nas nyams rnam par nyams par byas te/ rus pa dang rkang tsam zhig yod par byas so// de nas yang skye bar 'gyur te/ skyes nas kyang de bzhin du pad ma dkar po'i tshal du rgyug pa dang / de'i sha la las kyis byas pa'i srin bu dag byung ste/ de la za'o// de la de dag thams cad kyis snga ma bzhin du re zhig mig la 'phyang 'phyang nas mig za'o// sred pas nyam thag pa long bar gyur pa de der rgyug go// brgyugs pa na srin bu gzhan dag 'byung bar 'gyur te/ de dag gi lus mun par bsgribs pa ngu skad 'don pa de la rtag tu za'o// de nas yang mig nas byung ste/ de la yang za ste/ de ltar lo 'bum phrag du ma'i bar du za za nas skye bar 'gyur ro// yongs su rgyug pa na yang gal te yang pad ma dkar po'i tshal de dag dang phrad na/ de'i bsam pa dang lus thams cad rab tu sim pa dang / bdag gi bsam pa bzhin du pad ma dkar po'i tshal de dang phrad do snyam du de'i sems skye'o// de der zhugs pa dang / pad ma dkar po de dag 'phang du dpag tshad lnga'o// rgyar dpag tshad gnyis kyi tshad de me 'bar ba'i pad ma dkar po de la las kyis bslus pa dag 'dzeg go// lhag ma gzhan dag ni 'dzeg cing 'khod la sems can dmyal ba pa de dag gi lus 'bar ba'i phreng ba'i yan lag dang ldan par 'gyur te/ 'dzeg bzhin du de dag re ba med cing shin tu sdug bsngal la bkres pa dang skom pas nyen pa de dag me mdag pad ma dkar po lta bus sreg go// 'tshed do// 'chi zhing skye'o// lus kyi yan lag dang / nying lag thams cad bsregs pa shing king shu ka lta bu'i lus dag ji srid du de'i sdig pa'i las bcom zhing spangs la zad par ma byas pa de srid du yun ring por gnod pa myong bar 'gyur ro// de phyis sems can dmyal ba de las thar bar 'gyur te/ thar nas kyang tshe rabs bzhi brgyar bkres shing skom par 'gyur ro// de las thar nas kyang tshe rabs sum brgyar dud 'gro rnams su skye bar 'gyur ro// gal te gnya' shing gi bu gar rus sbal 'jug pa lta bur lan grangs gzhan la myong bar 'gyur ba'i las kyis mi rnams dang skal ba mnyam par mir skyes na des log par lta ba spyad cing nyes par byas pa'i las de dang rgyu 'thun pa'i 'bras bus de mtshon gyis 'khrug cing mu ge dang chom rkun rab tu mang ba'i yul rnams su skye bar 'gyur/ der skyes nas kyang dbul zhing nad bu can dang gzhan gyis bkol cing sdug phongs par gyur la dbang po ma tshang bar 'gyur ba mthong ngo // de nas yang dge slong las kyi 'bras bu rnam par smin pa shes pa des sems can dmyal ba chen po tsha ba'i 'khor la brtags na/ des thos pa las byung ba'i shes pas sems can dmyal ba sbrul 'khyil ba lta bu zhes bya ba mthong ngo // der sems can dag las gang gis skye bar 'gyur snyam nas des brtags na/ gang gis srog gcod pa dang / ma byin par len pa dang / 'dod pas log par g.yem pa dang / chang 'thung ba dang / smra ba kun tu bsten cing bsgoms te mang du byas pas 'gyur ro// log par lta ba yang kun du bsten cing bsgoms te mang du byas pas 'gyur ba ni 'di ltar tsog tsog por bsgyings par 'dug la skom 'thung zhing lag pa la ldag na mya ngan las 'das pa 'thob ste/ 'dod chags zhe sdang gti mug spangs pas ma yin zhing dbang po zhi bas ma yin no zhes smra na de lus dang bral nas ngan 'gro log par ltung ba'i sems can dmyal ba sbrul 'khyil pa lta bur skye bar 'gyur ro// der gnod pa 'di dag 'byung bar 'gyur te/ 'di lta ste/ sems can dmyal ba de sbrul gdug pa gdengs ka can rab tu 'bar bas kun du gang ba de na sbrul dpag tshad tsam yod cing sbrul gdug pa dpag tshad tsam yod pas kyang shin tu gang ba yin la/ kha cig ni lta ba'i dug // kha cig ni reg pa'i dug // kha cig ni mche ba'i dug ste/ de dag gis sems can dmyal ba de gang ngo // der sems can dmyal ba kha cig gi nang du sbrul de dag 'byung bar 'gyur te/ gang dag nang du skyes pa la de'i tshe sbrul de dag gi lus reg pas chad pa'i phye bzhin 'thag go// gang dag kha'i nang du skyes pa ni mche ba dang 'dres pa'i dug rab tu 'bar ba de dag gis skye zhing skye zhing yang 'chi'o// shi nas yang 'tsho ste/ de dag me gsum gyis sreg go// 'di lta ste/ dug gi me dang / sems can dmyal ba pa'i me dang / bkres pa dang skom pa'i mes de dag rang gi las dang 'thun par me gsum gyi dbus su bcug nas tshor ba tsha ba rtsub pa dag myong bar 'gyur ro// gzhan yang nad las byung ba'i tshor ba brjod par yang mi nus pa'i nad bzhi las byung ba'i mes de sreg go// de ltar nyes par byas pa'i las kyi mtha' spyad pa dag ji srid du de'i sdig pa'i las bcom zhing spangs la zad par ma byas pa de srid du yun ring por me'i nang du bcug nas sreg go / 'thag go// skems so// rnam par zhigs par byed do// de phyis sems can dmyal ba de las thar bar 'gyur te/ thar nas kyang tshe rabs brgya lnga bcur khab mgrin du skye bar 'gyur/ tshe rabs nyis brgyar me dang chu med pa'i gnas ri sul dpag tshad bcu gnyis par bkres pa dang / skom pa thams cad kyis yongs su gdungs pa'i dud 'gro seng ge dang / stag dang / dred dang / gung du skye bar 'gyur ro// gal te gnya' shing gi bu gar rus sbal 'jug pa lta bur mi rnams dang skal ba mnyam par mir skyes na/ las de dang rgyu 'thun pa'i 'bras bus de 'brog dgon pa'i mir 'gyur te/ gang dag gis nam yang kha zas mthong bar mi 'gyur na bza' ba lta smos kyang ci dgos te/ gzhan du na der rngad dang / rtswa dang / tshal gyi 'bras bus srog 'tsho bar 'gyur ba mthong ngo // de nas gzhan yang dge slong las kyi 'bras bu rnam par smin pa shes pa des/ sems can dmyal ba chen po tsha ba'i 'khor la brtags na/ des sems can dmyal ba zangs bzhus par nya 'khyug pa lta bu zhes bya ba mthong ngo // der sems can dag las gang gis skye bar 'gyur snyam nas/ des thos pa las byung ba'i shes pas brtags na/ gang gis srog gcod pa dang / ma byin par len pa dang / 'dod pas log par g.yem pa dang / chang 'thung ba dang / smra bas 'gyur ro// log par lta ba yang 'di ltar kun du bsten cing bsgoms la mang du byas pas 'gyur te/ 'dir 'gro ba 'di dag thams cad dbang phyug gis sprul te las kyis ma byas so zhes smra na/ de lus dang bral nas ngan 'gro log par ltung ba sems can dmyal ba zangs bzhus par nya 'khyug pa lta bur skye bar 'gyur ro// sems can dmyal ba de yang zangs bzhus pa rab tu 'bar bas rgya mtsho ltar gang ba'i sems can dmyal bar skye bar 'gyur te/ der yang las kyis byas pa'i lcags kyi nya rab tu 'bar ba dag rnam par rgyu zhing zangs bskol ba de'i dbus su shing lo ma spu gri dang mdung thung lta bu dag 'byung ste/ der sems can dmyal ba pa de dag skyes nas 'chi zhing skye ste/ yan lag dang nying lag thams cad zhigs so// zhugs pa na nub cing 'byung ste tshor bas nyen pa dag phan tshun rgyug cing ngu skad 'don to// gcig la gcig log par smras pas de dag de ltar ngu skad 'don pa na las kyis byas pa'i nya de dag sems can dmyal ba de dag gi drung du kha gdangs shing rgyug go// de nas nya de dag gis sems can dmyal ba pa de dag kha chu'i zhags pas bzung ste za zhing // de'i tshe so'i bar du phye mar rlags so// de dag gi lus phyed nya rnams kyis zos shing // phyed zangs bskol bar 'tshed do// de dag tshor ba drag pas nyen la/ tsha ba rtsub pa'i tshor ba gnyis myong bar 'gyur te/ de nya de rnams kyis phyed za ba dang / phyed zangs bskol bar 'tshed do// yun ring mo zhig 'das nas nya'i kha de nas thar ba dang / zangs bskol ba'i bum pa'i nang du 'jug go// zhugs pa dang / srin bu a pa mA si ka zhes bya ba rdo rje lta bur mche ba rno ba dug dpag tu med pa yod pa de dag gis bzung ngo // bzung ba rnams zangs bskol ba'i bum pa mun par gyur pa der phye mar rlog go / phye mar brlags nas phye ma'i dum bu tsam du za'o// gang tshor bas nyen pa ngu skad 'don pa dag zangs bskol bas kha 'gengs shing ngu skad 'don te/ de dag gis 'dzag sgo zangs bskol ba des 'gengs shing 'gog la 'tshed cing rnam par zhigs par byed do// zangs bskol ba de las yun ring mo zhig 'das nas yang rkyal lo// rkyal nas kyang las kyis byas pa'i rlung spu gri lta bu rnams kyis ji srid du de'i sdig pa'i las bcom zhing spangs la zad par ma byas pa de srid du log par smra ba las dang 'bras bu la slu bar zhugs pa dag phye mar rlog go// de phyis sems can dmyal ba de las thar bar 'gyur te/ thar nas kyang tshe rabs sum brgyar kha zas med pa rnams kyi nang du skye bar 'gyur ro// yi dgas kyi yul de las thar nas kyang tshe rabs sum brgyar dud 'gro glang po che dang / dom dang grog sbur la sogs pa shin tu sdug bsngal ba rtag tu bkres pa dang / skom pa dang / grang ba dang / tsha ba dang / rlung dang / gdung ba rnams su skye bar 'gyur ro// dud 'gro de las thar nas kyang gnya' shing gi bu gar rus sbal 'jug pa lta bur gal te lan grangs gzhan la myong bar 'gyur ba'i las kyis mi rnams dang skal ba mnyam par mir skyes na las de dang rgyu 'thun pa'i 'bras bus de khyis 'tsho ba'am shing thun nam nya bar skye bar 'gyur ba mthong ngo // de nas yang dge slong las kyi 'bras bu rnam par smin pa shes pa des sems can dmyal ba chen po tsha ba'i 'khor la brtags na/ des thos pa las byung ba'i shes pas sems can dmyal ba lcags kyi bum pa zhes bya ba mthong ngo // der sems can dag las gang gis skye bar 'gyur snyam nas des brtags na/ gang gis srog gcod pa dang / ma byin par len pa dang / 'dod pas log par g.yem pa dang / chang 'thung ba dang / smra ba kun du bsten cing bsgoms te mang du byas pas 'gyur ro// log par lta ba ni 'di ltar mtho ris su mi 'di dbang du 'gyur ro zhes mchod sbyin dag la mi dag gsod par byed pa dang / 'jig rten pha rol du dbang du bya ba'i phyir rus sbal dag gsod par byed cing gzhan dag kyang rab tu 'jog par byed pa nas skye ba'i bar du byed pa yin te/ lam bzang po sun par byed cing lam ngan pa la 'jog par byed pa'i las kyi rnam pa 'di dag ni log par lta ba yin no// de lus dang bral nas ngan 'gro log par ltung ba sems can dmyal ba lcags kyi bum par skye bar 'gyur te/ der sems can dmyal ba yang sos la sogs pa'i gnod pa de dag thams cad bcu 'gyur du 'byung ngo // bum pa dpag tshad bcu pa drug 'byung ste/ de dag gi ming ni 'di dag yin te/ 'di lta ste/ zhugs ma thag tu sdug bsngal ba dang / skyabs med pa dang / rtag tu mes bskor ba dang / chu sog le lta bu dang / spu gri'i phreng ba lta bu dang / chu bskol ba'i nang du sbrul zhugs pa'o// der gang dag sdug bsngal mtshungs par 'tshed pa de dag la rnam pa de lta bu'i sdug bsngal 'byung ste/ gang du sems can dmyal ba pa de dag 'tshed pa na tshor ba'i sdug bsngal yang mtha' dag 'byung bar 'gyur ro// gang skyabs med pa/ 'tshed pa de dag la lus kyi skyabs kyang med cing yid dang chos kyi skyabs kyang med de/ gang ngan 'gro'i skyabs can de dag thams cad de na skyabs med do// gang rtag tu mes bskol ba yun ring por 'tshed pa de dag ni mes bskol ba'i zangs bzhus pa las byung bas ji ltar thal ba yang mi mngon pa de ltar lus rnam par zhigs par byed do// de nas yang lus de skye bar 'gyur te/ chu sog le lta bu der 'jug par byed do// zangs bskol ba'i chu de sog le lta bu yin te/ de dag thams cad me 'bar ba mched pa der bcug pa dang / 'og nas steng du 'byung zhing zangs bskol ba'i chu sog le lta bur gnad dang gnad dag la gnod par byed/ gshig par byed do// de nas yang de las steng nas 'og tu 'byung ste/ sog le de dag nyid kyis gsheg cing 'dral lo// mon sran gre'u lta bu'i rigs de dag lus steng dang 'og dang sa'i ngos la yun ring du 'joms so// gsheg go / sreg go// spu gri'i phreng ba'i nang du 'jug pa de dag la gnod pa 'byung ste/ 'di lta ste/ bum pa de spu gri rnams kyis gang ba yin te/ der sems can dmyal ba pa dag spu gri dug gis gos pa de dag gis yan lag dang nying lag gsheg par byed do// chu bskol ba'i nang du sbrul zhugs pa de dag la gnod pa 'byung ba ni 'di lta ste/ chu bskol ba dpag tshad phyed du bskol ba shin tu tsha ba 'byung ste/ der dbu ba'i nang na sbrul gnas pa mche ba mchog tu rno ba dag reg pa dang mthong bas me bzhin du sreg go / reg pas spu gri bzhin du gcod do// sems can dmyal ba pa de dag sbrul de dag gis gcod par byed de/ reg pas rus pa tsam lus par byed cing mthong bas skol bar byed la dbu ba bzhin du zhu bar byed do// chu bskol bas skol bar byed de/ sems can dmyal ba pa dag sdug bsngal shin tu tsha zhing rtsub pa dag myong bar 'gyur ro// gal te gshin rje'i mi dag gzhan du dong bar gyur na de'i tshe bum pa de dag gi kha 'og ma'i bu ga med par 'gyur te/ des sems can dmyal ba pa dag 'bros par byed mi nus so// de nas gshin rje'i mi de dag 'di snyam du sems te/ 'di ltar sems can dmyal ba pa bu ga med pa'i bum pa'i nang 'dir zhugs pa dag rdo rje lta bu'i skyong nul gyis bu ga med par byas te/ gnod pa rnam pa sna tshogs kyis sems can dmyal ba pa dag 'bros mi nus par bya'o snyam du sems so// de nas gshin rje'i mi de dag 'di snyam du sems te/ las kyis byas pa'i bum pa 'di dag thams cad kyi kha 'og ma bdag cag gis nges par yang me 'bar ba'i phreng ba mched pas nyis 'gyur du rab tu 'bar bar bya'o snyam nas/ de nas sems can dmyal ba pa de dag la gnod pa de dag gis gnod par byed do// de nas gshin rje'i mi de dag khros nas yang bum pa de dag lcags kyi shing de dag gis nyis 'gyur du rab tu sreg par byed do// de nas sems can dmyal ba pa de dag gyen du 'gro ba na zangs dmar po bskol bas phan tshun gnod par byed de/ sdug bsngal gyi gnod pa sna tshogs kyis nyam thag pa dag ji srid du de'i sdig pa'i las bcom zhing spangs la zad par ma byas pa de srid du kha cig ni rnam par zhigs so// kha cig ni sbrul gdug pa me ltar tsha bas skol cing sreg par byed do// de dag bum pa'i gnod pa de las thar bar 'gyur te/ thar nas kyang tshe rabs sum brgyar dri za ba rnams kyi nang du skye bar 'gyur ro// gal te mi rnams dang skal ba mnyam par mir skyes na las de dang rgyu 'thun pa'i 'bras bus de bstan bcos ngan pa'i gtan tshigs kyis rmongs pa blo gros ngan pas don gyi phyir ram mtho ris kyi phyir sha dag la sogs par byed do// sred pa'i bag la nyal gyis 'brel bas de dag yang sdug bsngal de nyid don du gnyer bar byed pa mthong ngo // de nas yang dge slong las kyi 'bras bu rnam par smin pa shes pa des sems can dmyal ba chen po tsha ba'i 'khor la brtags na/ des thos pa las byung ba'i shes pas sems can dmyal ba chu bo dmar po 'bab pa zhes bya ba mthong ngo // der sems can dag log par lta ba'i las byas pa gang gis skye bar 'gyur snyam nas/ des thos pa las byung ba'i shes pas brtags na/ tshul khrims 'chal pa gang gis tshul khrims 'chal pa mang du byas nas phyis de 'di snyam du sems te/ bdag dka' thub dka' ba byas pa dang / bdag gis nyes par byas pa dang / nyes par ma byas pa de dag thams cad 'byang bar 'gyur ro snyam nas de tshal du song ste/ shing la rkang pa btags nas mgo thur du dpyangs te/ mtshon cha sa sna'am dpral ba gcod de/ de las gang khrag byung ba de dag mer sreg lugs byed do// sreg pas mtho ris 'dod pa lam ngan par zhugs pa bye ma dag las til mar 'byung bar 'dod pa de khrag zad nas 'chi ste/ de lus dang bral nas ngan 'gro log par ltung ba sems can dmyal ba chu bo dmar po 'bab par skye bar 'gyur ro// der gnod pa 'di dag 'byung bar 'gyur te/ 'di lta ste/ gang sems can dmyal ba yang sos la sogs pa'i sdug bsngal bsdus pa de dag thams cad lnga 'gyur du 'byung ba'i steng du khyad par 'byung ba ni/ 'di ltar gshin rje'i mi dag tho ba dang / ral gri dang / mda' bo che dang / rdo rnams kyis ji ltar khrag dang / glad rgyas 'byung zhing 'bab pa de ltar phye mar rlog ste/ ji ltar chu bo des ded pa de ltar sems can dmyal ba pa skra dang rus pas mu khebs pa gzhan dag kyang chu bo des ded do// zangs bskol ba'i chu bo rab tu mi bzad cing mchog tu 'jigs pa zhes bya ba gnyis pa 'bab ste/ chu bo de'i nang na srog chags kyi rigs lang ku di ka zhes bya ba reg na me ltar tsha ba zhig yod pa des sems can dmyal ba pa de dag rab tu bsregs shing bsregs shing za'o// de ltar chu bo dmar po 'bab pa'i sems can dmyal ba pa dag gi lo bgrang gis mi lang ste/ ji srid du de'i log par lta ba sdig pa'i las bcom zhing spangs la zad par ma byas pa de srid du chu bo dmar po 'bab pa'i sems can dmyal bar yun ring du gnod pa dag myong bar 'gyur ro// de phyis sems can dmyal ba de las thar bar 'gyur te/ thar nas kyang las de dang rgyu 'thun pas tshe rabs lnga brgyar bdug spos za ba rnams kyi nang du skye bar 'gyur ro// de las thar nas kyang tshe rabs bzhi brgyar dud 'gro rgya mtsho'i byar skye ste/ de chu bo'i sgor gnas pa'am/ gal te mgo dmar por 'gyur ro// de gal te mi rnams dang skal ba mnyam par mir skyes na/ las de dang rgyu 'thun pa'i 'bras bus de dbul zhing nad bu can du 'gyur ba mthong ngo // de nas gzhan yang dge slong las kyi 'bras bu rnam par smin pa shes pa des sems can dmyal ba chen po tsha ba'i 'khor la brtags na/ des thos pa las byung ba'i shes pas sems can dmyal ba rkang dang rus pa la srin bu mang ba zhes bya ba ji ltar 'dug pa mthong ngo // der sems can dag las gang gis skye bar 'gyur snyam nas des thos pa las byung ba'i shes pas brtags na/ lus sam/ ngag gam/ yid kyi chad pa mi dge ba mang du byas nas/ de phyis thos pa ngan pas rmongs pa/ tshangs pa'i 'jig rten la sred pa/ lam ngan pa la rab tu gnas pa/ tshul khrims rnam par spangs pa/ tshul khrims 'chal pa'i rang bzhin dang ldan pa/ g.yo can pha rol la gnod pa dag tshul khrims spangs nas lci ba'i me thab byed de/ sdug bsngal ba tshe 'di la mi'i mes sreg go// de lus dang bral nas ngan 'gro log par ltung ba sems can dmyal ba rkang dang / rus pa la srin bu mang bar skye bar 'gyur ro// der gnod pa 'di dag 'byung bar 'gyur te/ 'di lta ste/ lcags las byas pa'i brdung bas de'i mgo man chad kyi bar dag rdung bar byed do// ngu skad 'don pa na ji ltar sbrang rtsi'i tshigs ma bzhin du byed de/ yan lag dang nying lag thams cad mngon par dmigs su med par byed kyang log par lta ba'i las de dang rgyu 'thun pa'i 'bras bus 'chi ba'i dus ni mi byed do// sems can dmyal ba pa de dag gi lus bsags par gyur pa dag ji ltar rkang dang rus pa chen po'i tshogs kyi ri 'phang du dpag tshad lnga yod cing rgyar dpag tshad gsum yod pa de ltar bsags par gyur te/ de dag la srin bu drod gsher las skyes pa sems can gyi grangs su bgrang ba zhig 'byung bar 'gyur ro// gang dag las ci zhig byas pas 'gyur snyam na/ skyes pa'am/ bud med gang dag gis rang gi lus sam/ gzhan gyi lus las byung ba'i shig gam/ srog chags mar ko ta ka'am/ rkang la za ba'am/ gzhan yang rnam pa de lta bu bsad par gyur na de dag kyang lus dang bral nas ngan 'gro log par ltung ba sems can dmyal ba srin bu zhes bya ba der skye bar 'gyur ro// de dag gi 'du shes 'byung ba ni 'di lta ste/ las de dang rgyu 'thun pa'i 'bras bus lus 'byung zhes bya ba'i ri de la de dag skye bar 'gyur te/ de dag kyang sems can dmyal ba rkang dang rus pa la srin bu mang ba'i gshin rje'i mi gzhan dag 'ongs nas las kyis byas pa'i mes rab tu sreg par byed do// lus 'byung ba zhes bya ba'i srin bu yod pa der sems can dmyal ba pa lci ba'i me thab kyi bslus pa de dag de ma thag tu mes sreg go / de'i ri de sreg pa na 'phang du mes dpag tshad bcu tsam du 'bar bar byed de/ sems can dmyal ba pa de dag rang gi lus las byung ba'i me dang srin bu de dag gis lhan cig sreg par byed do// lus las 'byung ba'i srin bu bong chung ba dag 'byung bar 'gyur te/ de las sdug bsngal ches chung ba 'byung ba ni sems can dmyal ba pa dag bsdus nas de dag mngon pa med par byed de/ phan tshun me 'bar ba'i phreng bas lus yongs su gdungs pa dag yun ji srid du de'i sdig pa'i las bcom zhing spangs la zad par ma byas pa de srid du lo bgrang gis mi lang bar sreg go// de phyis sems can dmyal ba de las thar bar 'gyur te/ thar nas kyang las de dang rgyu 'thun pa'i 'bras bus tshe rabs lnga brgyar ri gseb tu khab mgrin du skye bar 'gyur ro// tshe rabs lnga brgyar rgya mtsho'i sa'i 'og gi chu grang mo ba tshwa'i chu'i nang gi nyar skye bar 'gyur ro// de dag de las thar nas gal te brgya la gnya' shing gi bu gar rus sbal 'jug pa lta bur mi rnams dang skal ba mnyam par mir skyes na de tshal na spyod cing tshal gyi nang na gnas pa'am/ nags khrod na 'tsho ba'am/ dbul zhing de tshal gyi mes sreg par 'gyur ba mthong ngo // de nas yang dge slong las kyi 'bras bu rnam par smin pa shes pa des sems can dmyal ba chen po tsha ba'i 'khor la brtags na/ des thos pa las byung ba'i shes pas sems can dmyal ba skye bo thams cad sreg pa zhes bya ba ji ltar 'dug pa mthong ngo // der sems can dag las gang gis skye bar 'gyur snyam nas des brtags na/ gang gis srog gcod pa dang / ma byin par len pa dang / 'dod pas log par g.yem pa dang / chang 'thung ba dang / smra ba snga ma bzhin kun du bsten cing bsgoms te mang du byas pas 'gyur ro// log par lta ba yang thos pa ngan pas rmongs pa lus kyi chad pa dang / ngag dang / yid kyi chad pas rnam par rmongs pa/ rtag tu chad pa rnam pa gsum gyis nyam thag pa/ log par lta ba yang mtshungs par spyod pa dag tshal lam/ ri'am/ mtshams kyi bar ram/ chu'am/ lcug ma'i tshal dag la mes sreg par byed pa dag 'di ltar me tshim par byas pas lha dag dga' bar 'gyur te/ de dag dga' ba dang / lha yul du khrid par byed de/ bdag lha'i 'jig rten de thob pa dang / me tshim par byas pas bdag der lha'i dga' ba thob par 'gyur ro snyam ste/ rmongs pa thos pa ngan pas bslus pa de lus dang bral nas ngan 'gro log par ltung ba sems can dmyal ba skye bo thams cad sreg pa zhes bya ba der skye bar 'gyur ro// der gnod pa 'di dag 'byung bar 'gyur te/ 'di lta ste/ gang sems can dmyal ba yang sos la sogs pa'i gnod pa de dag thams cad lnga 'gyur du 'byung ba'i steng du khyad par du 'byung ba ni/ 'di ltar der skyes pa gang dag las kyis sprul pa'i bu dang / bu mo dang / chung ma dang / dga' ba'i bsten grogs dang / pha ma dang / de las gzhan pa dga' ba dang 'brel ba de dag der 'tshed pa na/ bu dang / chung ma dang / bsten grogs dang / pha ma'i tshogs de dag thams cad mthong ngo // de dag kyang de ltar sems can dmyal bar 'tshed pa mthong ste/ 'tshed pa de mthong ba dang / yid kyi sdug bsngal mi bzad pa tsha ba rtsub pa dag myong bar byed do// dga' ba'i tshogs de dag thams cad mthong nas mya ngan gyi me'i rnam pa 'di lta bu 'byung bar 'gyur te/ gang sems can dmyal ba pa'i me de dag sreg pa'i me'i bcu drug gi char yang mi phod do// sems can dmyal ba pa'i me thams cad kyi nang na sred pa'i me thams cad ches shin tu tsha'o// me rnams kyi nang na yang 'di me yin no// zhags pa rnams kyi nang na 'di zhags pa mchog yin no// 'ching ba rnams kyi nang na 'di 'ching ba dam pa yin te/ 'ching ba dam pa des so so'i skye bo byis pa thams cad bcings so// gang log pa'i las kyis byas pa'i dga' ba'i tshogs sems can dmyal ba pa dag mthong nas kyang sred pas de bzhin sreg ste/ gang me de dag las byung ba'i sems can dmyal ba pa kha ba lta bur gyur pa de yang de'i bu dang chung ma'i tshogs dang / pha ma'i tshogs ngu skad 'don te/ 'di ltar bdag cag la yongs su bskyab pa gyis snying rje rje skad du ngu skad 'don kyang de dag yongs su bskyab par ga la nus te/ gang sems can dmyal ba pa dbang med pa mes sreg cing 'tshed do// de ltar ji srid du de'i sdig pa'i las bcom zhing spangs la zad par ma byas pa de srid du de yun ring po lo bgrang gis mi lang bar lus dang yid kyis mes sreg go// de phyis sems can dmyal ba de las thar bar 'gyur te/ thar nas kyang las de dang rgyu 'thun pa'i 'bras bus de lo sum brgyar gtor ma za bar skye bar 'gyur/ tshe rabs lnga brgyar dung ma lta bu'i nang der de'i bus pa pho mo nya pa dag gis gsod par byed do// gal te gnya' shing gi bu gar rus sbal 'jug pa lta bur mi rnams dang skal ba mnyam par mir skyes na/ de dbul zhing tshe thung ba dang / dbang po ma tshang ba dang / bu dang / chung ma dang bral zhing // gang dag tu bran g.yog tu 'gyur ba mthong ngo // de nas yang dge slong las kyi 'bras bu rnam par smin pa shes pa des sems can dmyal ba chen po tsha ba'i 'khor la brtags na/ des thos pa las byung ba'i shes pas sems can dmyal ba sar 'bying mtha' yas zhes bya ba ji ltar 'dug pa mthong ngo // der sems can dag las gang gis skye bar 'gyur snyam nas des brtags na/ gang gis srog gcod pa dang / ma byin par len pa dang / 'dod pas log par g.yem pa dang / chang 'thung ba dang / smra ba kun du bsten cing bsgoms te mang du byas pas 'gyur te/ mdor na lus kyi chad pa'am/ ngag gi chad pa'i las kyi nyer bsdogs dang / las kyi mjug kun du bsten cing bsgoms te mang du byas pas 'gyur ro// de lus dang bral nas ngan 'gro log par ltung ba sems can dmyal ba sar 'bying mtha' yas su skye bar 'gyur ro// der gang sems can dmyal ba yang sos la sogs pa'i sdug bsngal bsdus pa de dag thams cad lnga 'gyur du 'byung ngo // log par lta bar gyur pa ni thos pa ngan pa gang gis srin bu phre'u dang / grog sbur dang / sbrul dang / sbrul shin tu gdug pa dang / dang / bya rnams me'i nang du bcug na me de dag ni dga' bar 'gyur ro// dga' nas kyang 'jig rten mtha' yas pa sbyin par byed de/ mer bsregs pa de dag gis kyang drag po'i 'jig rten mi bzad par byed do// gang mer bcug pa de dag de'i chos chen po thob par 'gyur ro zhes bsgrags shing // de ltar 'dzin du 'jug pa ni chos log pas rnam par bslus pa log par lta ba yin te/ de lus dang bral nas ngan 'gro log par ltung ba sems can dmyal ba sar 'bying mtha' yas su skye bar 'gyur ro// der gnod pa 'di dag 'byung bar 'gyur te/ 'di lta ste/ mdag ma'i ri rgyar dpag tshad lnga yod pa kun nas sems can dmyal ba pa'i mes rab tu 'bar ba de la sems can dmyal ba pa de dag gshin rje'i mi rnams kyis bteg cing 'dor bar byed de/ rkang pa dang / rked pa dang / mdoms dang / rgyab dang / dpung pa dang / mgrin pa dang / lag pa dang / mig dang / rna ba dang / mgo dang / 'i bar bsregs nas de nas yang 'byung bar 'gyur te/ sreg pa na ji srid du de'i sdig pa'i las bcom zhing spangs la zad par ma byas pa de srid du/ dus du ma yun ring po lo bgrang gis mi lang bar sreg go// de phyis sems can dmyal ba de las thar bar 'gyur te/ thar nas kyang log par lta ba mi bzad pas las de dang rgyu 'thun par tshe rabs lnga brgyar mi gtsang ba za ba lus thams cad rab tu 'bar ba mtshan mo rgyu ba na skye bo kun gyis mthong ba dang / las ngan pa byas pa dbang du gyur par skye bar 'gyur ro// kyi ris de las thar nas kyang dud 'gro lus thams cad la srin bu me lce rab tu 'bar ba 'byung zhing nyin mtshan du skye bo kun gyi mngon sum du 'gyur ba dang / khong pa'i nang du me zhugs pas sreg cing nyi ma'i 'od zer dag gis zil gyis non par 'gyur ba mthong ngo // // 'phags pa dam pa'i chos dran pa nye bar gzhag pa/ bam po bcu gnyis pa/ de nas yang dge slong las kyi 'bras bu rnam par smin pa shes pa des sems can dmyal ba chen po tsha ba'i 'khor la brtags na/ des sems can dmyal ba pad ma chen po lta bu zhes bya ba mthong ngo // der sems can dag las gang gis skye bar 'gyur snyam nas des thos pa las byung ba'i shes pas brtags na/ gang gis srog gcod pa dang / ma byin par len pa dang / 'dod pas log par g.yem pa dang / chang 'thung ba dang / smra ba kun du bsten cing bsgoms la/ mang du byas pas 'gyur te/ mdor bsdu na lus kyi chad pa dang / ngag gi chad pa'i las kyi nyer bsdogs dang / las kyi mjug dang ldan pa de ni lus dang bral nas ngan 'gro log par ltung ba sems can dmyal ba pad ma chen po lta bur skye bar 'gyur ro// log par lta ba yang rnam pa 'di dag byas pas 'gyur te/ 'di ltar mis gsang gi mchod sbyin byas pas 'jig rten nyams pa med pa thob par 'gyur ro zhes zer ba de ni lus dang bral nas ngan 'gro log par ltung ba sems can dmyal ba pad ma chen po lta bur skye bar 'gyur ro// der gnod pa 'di dag 'byung bar 'gyur te/ 'di lta ste/ sems can dmyal ba de'i byad gzugs pad ma lta bu yin te/ gang de dag gi ze ba'i bar rdo rje lta bu'i tsher mas gang ba der sems can dmyal ba dpag tshad lnga brgya tsam pa de tsher ma'i bar de dag tu skye bar 'gyur ro// skyes ma thag tu de dag gi lus thams cad tsher ma rnams kyis shin tu phug ste/ gang ma phug pa gcig med pa ni der khab kyi bu ga tsam gyi phyogs kyang med de/ gang sems can dmyal ba pa'i mes rmas ma gang ba med do// de ltar ji srid du de'i srid pa'i las bcom zhing spangs la zad par ma byas pa de srid du yun ring por 'tshed do// sreg go// de phyis sems can dmyal ba de dag las thar bar 'gyur te/ thar nas kyang las de dang rgyu 'thun pa'i 'bras bus tshe rabs nyis brgyar ljan ljin za bar 'gyur/ de de las shi nas kyang tshe rabs lnga brgyar rma bya dug za ba'i rigs su skye bar 'gyur ro// gal te de nas shi nas gnya' shing gi bu gar rus sbal 'jug pa lta bur mi rnams dang skal ba mnyam par mir skyes na/ de rtag tu dbul zhing rtag tu phan tshun rag las pa mang ba dang / gal te ltad mo pas 'tsho ba'i gar mkhan nam/ gang rnam pa de las gzhan pa'i ltad mo pas 'tsho bar 'gyur te/ ji srid 'tsho'i bar du bkren pa rab tu 'gyur ba mthong ngo // de nas yang dge slong las kyi 'bras bu rnam par smin pa shes pa des sems can dmyal ba chen po tsha ba'i 'khor la brtags na/ des thos pa las byung ba'i shes pas sems can dmyal ba mtha' drag ces bya ba mthong ngo // der sems can dag las gang gis skye bar 'gyur snyam nas des brtags na/ gang gis srog gcod pa dang / ma byin par len pa dang / 'dod pas log par g.yem pa dang / chang 'thung ba dang / smra ba kun du bsten cing bsgoms te mang du byas pa ni snga ma bzhin no// log par lta ba kun du bsten cing bsgoms te mang du byas pas 'gyur ba ni 'di ltar chur zhugs pas nyes par byas pa thams cad 'byang bar 'gyur zhing khyab 'jug gi 'jig rten du skye bar 'gyur la gnas de nams kyang mi g.yo ste/ g.yo ba med pa der skye bar 'gyur ro zhes de pha rol dag kyang de nyid la 'jog par byed cing yang dag par dga' bar byed la/ chur zhugs pas srog dang bral bar byed na/ de chur zhugs pas 'chi ba'i dus byas nas sems can dmyal ba mtha' drag tu skye bar 'gyur ro// lus kyi chad pa dang / ngag gi chad pa dang / yid kyi chad pas nyams pa der skyes pa dag la gang sems can dmyal ba yang sos la sogs pa'i sdug bsngal de dag thams cad snga ma bzhin du 'byung ba'i steng du khyad par du 'byung ba ni/ sems can dmyal ba de kun nas rdo'i zur shin tu rno ba rnams kyis khebs pa kun nas ri rad rod shin tu rno ba 'phang du dpag tshad bcu yod pas bsgribs pa de la bya yang 'gro bar mi nus na/ sems can dmyal ba pa dag ri de la rgal bar lta ga la nus te/ kun nas 'bar rab tu 'bar/ kun tu rab tu 'bar te/ ri de dag kun nas me lce gcig tu gyur pa dang / sems can dmyal ba pa de las gcig gis sems can dmyal ba pa mtha' dag la/ kye grogs po dag ri'i rtse mor sems can dmyal ba 'di dag ri 'di dag las rgal ba dang / bde ba thob bo zhes smra ste/ de ltar las ngan pas bskul ba'i sems can dmyal ba pa de sems can dmyal ba pa de dag la smra'o// smras ma thag tu sems can dmyal ba pa las ngan pas bskul ba de dag ri thag thug zar zur shin tu mi bde zhing kun nas rab tu 'bar ba ga la ba der de dag rgyug kyang de dag 'dzeg par mi nus te/ de dag kha cig ni de nyid du mes 'tshig go// 'jigs skrag pa kha cig ni de nyid du rdo rad rod la 'ju bzhin du sreg go// skrag cing dngangs pa'i sems can dmyal ba mgon 'dod pa/ skyabs 'dod pa/ dpung gnyen 'dod pa de kha cig ni gshin rje'i mi rnams kyi lag pa nas ral gri dang / tho bas yang nas yang du btags te/ de ltar sems can dmyal ba pa lus kyi chad pa dang / ngag gi chad pa dang / yid kyi chad pas nyen pa dag ji srid du de'i sdig pa'i las bcom zhing spangs la zad par ma byas pa de srid du shin tu yun ring por 'tshed do// sreg go// de phyis sems can dmyal ba de las thar bar 'gyur te/ thar nas kyang las de dang rgyu 'thun pa'i 'bras bus lo sum brgyar khrag za ba'i ris dang 'thun par skye bar 'gyur/ de las thar nas kyang lo sum brgyar dud 'gro sbrul chen po'i rigs su skye bar 'gyur ro// gal te mi rnams dang skal ba mnyam par mir skyes na de dbul zhing nad bu can dang / yul ngan par skye zhing dbang po ma tshang ba dang / rtag tu 'jigs pa mang ba'i yul dag tu skye bar 'gyur ba mthong ngo // de nas yang dge slong las kyi 'bras bu rnam par smin pa shes pa des/ sems can dmyal ba chen po tsha ba'i 'khor la brtags na/ des thos pa las byung ba'i shes pas sems can dmyal ba rus pa rdo rje lta bu 'byung zhing 'du ba zhes bya ba mthong ngo // der sems can dag las gang gis skye bar 'gyur snyam nas des brtags na/ gang gis srog gcod pa dang / ma byin par len pa dang / 'dod pas log par g.yem pa dang / chang 'thung ba dang / smra ba kun du bsten cing bsgoms te mang du byas pas 'gyur ro// log par lta ba yang kun du bsten cing bsgoms la mang du byas pas 'gyur te/ 'di ltar dngos po dag ni 'dod rgyal las 'byung zhing 'dod rgyal las 'gag ste/ 'di ltar tsher ma rno ba dang / rma bya dag gi bkra ba dang / 'di ltar smig rgyu dang dri za'i grong khyer dag gi rgyu rkyen ni med kyi 'dod rgyal las 'byung zhing 'gag ste/ dngos po thams cad ni de lta bu yin no zhes de de ltar gzhan dag kyang 'dod rgyal du lta bar gyur pa der rab tu 'jog par byed cing // yang dag par ston par byed la/ lus kyi chad pa dang / ngag gi chad pa dang / yid kyi chad pas nyams par byed pa de ni lus dang bral nas ngan 'gro log par ltung ba sems can dmyal ba rus pa rdo rje lta bu 'byung zhing 'du bar skye bar 'gyur ro// der sems can dmyal ba yang sos la sogs pa'i sdug bsngal bsdus pa de dag thams cad 'byung ba'i steng du khyad par du 'byung ba ni 'di ltar gshin rje'i mi rnams kyis gang gi tshe sems can dmyal ba pa de dag mtshon cha hu lu rnon po dag gis de'i sha med par byas la gang dgra gzhan byung bas rus pa de dag blangs te/ dgra des rus pa phan tshun btags so// rus pa de dag kyang de dag gi las nyes par byas pa des rdo rje lta bur gyur te/ kha cig gi mgo phug // kha cig gi rked pa phug // kha cig gi yan lag dang nying lag thams cad thal bar rlog // kha cig gi khrag tsam lus par byed/ kha cig gi yan lag gcig 'jig par byed/ kha cig la phan tshun sbron par byed/ rus pa dang / rus pas sam/ rdo rab tu 'bar ba dag gis sems can dmyal ba pa de dag gcig la gcig rdeg cing gsod de/ sems can dmyal ba pa las kyis bskul ba de dag 'di ltar ji srid du de'i sdig pa'i las bcom zhing spangs la zad par ma byas pa de srid du yun shin tu ring po/ lo bgrang gis mi lang bar sems can dmyal ba de dag gcig la gcig gsod do// de phyis sems can dmyal ba de las thar bar 'gyur te/ thar nas kyang las de dang rgyu 'thun pa'i 'bras bus rang gi glad rgyas za ba'i nang du skye bar 'gyur/ de nas shi nas kyang tshe rabs sum brgyar dud 'gro'i 'jig rten rtsangs pa dang / skyin gor dang / srog chags b+hi la kar skye bar 'gyur ro// de nas shi nas kyang gal te brgya la gnya' shing gi bu gar rus sbal 'jug pa lta bur mi rnams dang skal ba mnyam par mir skyes na de tshal du gnas pa dang / 'gro lding ba'i yul dang / an d+ha ka'i yul gyi dbus dag tu dbul ba dang / nad bu can dang / gzhan gyis bkol bar 'gyur ba mthong ngo // de nas gzhan yang dge slong las kyi 'bras bu rnam par smin pa shes pa des/ sems can dmyal ba chen po tsha ba'i 'khor la brtags na/ des thos pa las byung ba'i shes pas sems can dmyal ba skud pa nag pos 'dral zhing gcod pa tsha ba zhes bya ba mthong ngo // der sems can dag las gang gis skye bar 'gyur snyam nas des thos pa las byung ba'i shes pas brtags na/ gang gis srog gcod pa dang / ma byin par len pa dang / 'dod pas log par g.yem pa dang / chang 'thung ba dang / smra ba kun tu bsten cing bsgoms te mang du byas pas 'gyur ro// log par lta bas ni mtshan ma dang mtshan ma las byung ba byas pa ston par byed/ sgom par byed/ mang du byed na/ de lus dang bral nas ngan 'gro log par ltung ba sems can dmyal ba lcags nag po'i skud pas 'dral zhing gcod pa tsha bar skye bar 'gyur ro// der gang sems can dmyal ba yang sos la sogs pa'i gnod pa bsdus pa de dag thams cad lnga 'gyur du 'byung ba'i steng du khyad par du 'byung ba ni rang gis byas pa nyes par byas pa'i las las byung ba'i skud pa nag pos gcal nas gshin rje'i mi rnams kyis mtshon cha'i so rno zhing rab tu 'bar ba dag gis rkang pa la sogs pa nas mgo'i bar du gcod do// de ltar de dag gcod pa na/ snying rje zhing rnam par khro la skad 'byin cing ngu'o// mtshon chas gsheg cing lcags nag po'i skud pas 'di ltar yungs kar tsam du yang mi mngon par ches phra bar gcod do// de ltar sems can dmyal ba pa de dag ji srid du de'i sdig pa'i las bcom zhing spangs la zad par ma byas pa de srid du yun shin tu ring por gnod pa myong bar 'gyur ro// de phyis sems can dmyal ba de las thar bar 'gyur te/ thar nas kyang las de dang rgyu 'thun pa'i 'bras bus tshe rabs lnga brgyar gtor ma za ba rnams kyi nang du skye bar 'gyur/ tshe rabs lnga brgyar dud 'gro chu'i srin bu dang / sdig pa dang / grog spur gyi skye gnas dag tu skye bar 'gyur/ gal te mi rnams dang skal ba mnyam par mir skyes na/ de de dag gi rgyu 'thun pas de tshe rabs su bkres pa dang / skom pas gdungs par 'gyur zhing gang rgyal po gzhan gyis gnod pa byas par 'gyur ba mthong ngo // de nas gzhan yang dge slong las kyi 'bras bu rnam par smin pa shes pa des sems can dmyal ba chen po tsha ba'i 'khor la brtags na/ des thos pa las byung ba'i shes pas sems can dmyal ba srin bu na kra dang / 'khor lo dang / me 'jigs 'jigs ltar skyes pa zhes bya ba mthong ngo // der sems can dag las gang gis skye bar 'gyur snyam nas/ des thos pa las byung ba'i shes pas brtags na/ gang gis srog gcod pa dang / ma byin par len pa dang / 'dod pas log par g.yem pa dang / chang 'thung ba dang / smra ba kun du bsten cing bsgoms te mang du byas pas 'gyur ro// log par lta ba yang bsams shing bsgoms la mang du byas pas 'gyur te/ 'di ltar 'jig rten 'di rtag go// 'jig rten 'di ther zug go// chos thams cad rtag go// chos rnams ni rtag ste/ phyin ci ma log pa'o zhes de ltar de phyin ci log tu lta ba ni log par lta ba yin te/ pha rol dag kyang log par lta ba de nyid la yang dag par 'jog par byed/ yang dag par 'dzin du 'jug par byed/ yang nas yang du ston cing 'khor la smra ba dang / rgyu ngan pa dang lta ba'i mtha' 'khor 'dzin du 'jug cing chos ma yin pa chos kyi tshul du ston pa de lus dang bral nas ngan 'gro log par ltung ba sems can dmyal ba srin bu na kra dang / 'khor lo dang / me 'jigs 'jigs ltar skye bar 'gyur ro// der skyes nas gang sems can dmyal ba yang sos la sogs pa'i gnod pa bsdus pa de dag thams cad 'byung ba'i steng du khyad par du 'byung ba ni 'di ltar lcags kyi ka ba 'byung bar 'gyur te/ de'i ra brgyab nas rkub tu 'byung ngo // de nas byung nas kyang sa'i nang du lhan cig nub bo// // gsal shing gis phug nas srin bu na kra zhes bya bas pags pa dang sha dang tshil thams cad za la/ de'i yan lag dang nying lag dag za zhing 'thung ste/ khrag 'byin par byed pa dang / lus sgul bar byed pa dang / sha gcod par byed pa dang / mig 'byin par byed pa dang / gzhungs pa dang / rgyus pa 'byin cing rtsa yang gcod pa dang 'dzag sgo sreg pa dang / spu 'thog pa dang / pags pa 'dral ba dang / rgyus pa mang po'i nang du 'jug pa dang / snying dral nas 'thung ba dang / glo ba dang / rgyab dang / gnad dang / gnad dag la za bar byed do// de'i mid pa dang / lce dag phra skam rab tu 'bar bas drangs nas khyi zar 'jug go// rgyu ngan pa dang / lta ba ngan pa'i mthar chud pa ngan par smras pa gang de de'i nyes pas de dag thams cad sdug bsngal gyi dra bar chud pa yin te/ sems can dmyal ba pa log par lta ba g.yo sgyu'i lta ba/ g.yo sgyus 'gyed pa de dag log par smra ba chen po yin te/ gang de dag des der rab tu btsud cing lus kyi chad pa dang / ngag gi chad pa dang / yid kyi chad pas nyams pa de dag thams cad ji srid du de'i sdig pa'i las bcom zhing spangs la zad par ma byas pa de srid du yun shin tu ring zhing lo bgrang gis mi lang bar sems can dmyal bar sreg go// de phyis sems can dmyal ba de las thar bar 'gyur te/ thar nas kyang las de dang rgyu 'thun pa'i 'bras bus tshe rabs sum brgyar mi ro za bar skye bar 'gyur ro// de las thar nas kyang gal te gnya' shing gi bu gar rus sbal 'jug pa lta bur mi rnams dang skal ba mnyam par mir skyes na/ las de dang rgyu 'thun pa'i 'bras bus gang rgyal po gzhan gyis nyes pa byas pa de de'i lus la 'bab pa dang / de dbul zhing nad bu can dang / gzhan gyis bkol bar 'gyur zhing mi'i sha la za ba dang / lus snang ba'i 'du shes mi 'thob par 'gyur ba mthong ngo // de nas gzhan yang dge slong las kyi 'bras bu rnam par smin pa shes pa des sems can dmyal ba chen po tsha ba'i 'khor la brtags na/ des thos pa las byung ba'i shes pas sems can dmyal ba nags tshal gyi me mun ltar 'khrigs pa zhes bya ba mthong ngo // der sems can dag las gang gis skye bar 'gyur snyam nas des thos pa las byung ba'i shes pas brtags na/ gang gis srog gcod pa dang / ma byin par len pa dang / 'dod pas log par g.yem pa dang / chang 'thung ba dang / smra ba kun du bsten cing bsgoms la mang du byas pas 'gyur te/ las kyi nyer bsdogs dang las kyi mjug dang ldan pas 'gyur ro// de lus dang bral nas ngan 'gro log par ltung ba sems can dmyal ba nags tshal gyi me mun ltar 'khrigs pa zhes bya bar skye bar 'gyur ro// log par lta ba kun tu bsten cing bsgoms te mang du byas pas 'gyur ba ni/ 'di ltar kha cig ni mi rtag go// kha cig ni rtag go// de la mi rtag pa ni lus yin no// rtag pa ni sa la sogs pa 'byung ba rnams yin te/ de mthar 'dzin pa lta ba gnyis kyi rgyu ngan pa/ lta ba ngan pa'i mtha' gzhan dag 'dzin du 'jug cing yang dag par dga' bar byed du 'jug la yang dag par rab tu 'jog // 'khor la chos ma yin pa'i tshul gyis chos ston cing rab tu 'jog par byed pa de lus dang bral nas ngan 'gro log par ltung ba sems can dmyal ba nags tshal gyi me mun ltar 'khrigs par skye bar 'gyur ro// der gang sems can dmyal ba yang sos la sogs pa'i gnod pa de dag thams cad lnga 'gyur du 'byung ba'i steng du khyad par du 'byung ba ni 'di ltar gang gi tshe gshin rje'i mi'i gnod pa dag las gal te thar nas kyang phyis de'i las kyis byas pa'i mun pa mun nag gi tshogs kyi rlung ldang ste/ des sems can dmyal ba pa de dag dmigs pa med pa nam mkha' la ji ltar de'i lus kyang mi mngon pa de ltar skor ro// yongs su bskor ba de yongs su skor ba dang rlung gzhan spu gri lta bur ldang ste/ des lus de chang pa nas bye ma 'thor ba ltar phyogs bcur 'thor ro// de nas yang skye bar 'gyur te/ yang 'thor ro// de ltar ji srid du de'i sdig pa'i las bcom zhing spangs la zad par ma byas pa de srid du yun shin tu ring ba lo bgrang gis mi lang bar sdug bsngal drag cing tsha la rtsub pa dag myong bar 'gyur ro// de phyis de las thar bar 'gyur te/ thar nas kyang las de dang rgyu 'thun pa'i 'bras bus tshe rabs bzhi brgyar skyugs pa za ba rnams kyi nang du skye bar 'gyur ro// de las thar nas kyang gang dud 'gro lhag ma za ba bkres pa dang skom pas yongs su gdungs pa'i lus su 'gyur ba mthong ngo // de nas gzhan yang dge slong las kyi 'bras bu rnam par smin pa shes pa des sems can dmyal ba chen po tsha ba'i 'khor la brtags na/ des thos pa las byung ba'i shes pas sems can dmyal ba bung ba rdo rje lta bus gnod pa'i go cha zhes bya ba ji ltar 'dug pa de mthong ngo // der sems can dag las gang gis skye bar 'gyur snyam nas des thos pa las byung ba'i shes pas brtags na/ gang gis srog gcod pa dang / ma byin par len pa dang / 'dod pas log par g.yem pa dang / chang 'thung ba dang / smra ba kun du bsten cing bsgoms te mang du byas pas 'gyur ro// log par lta ba ni 'di ltar 'khor ba 'di ni thog ma yod cing rgyu yod pa'o// gang 'di dag thams cad kyi rgyu rtag pa dang mi rtag pa gnyis te/ des bskyed do zhes de rgyu ngan pa dang / lta ba ngan pa'i mthas bslad pa de chos ma yin pa chos kyi tshul du ston cing pha rol rab tu 'jog par byed yang dag pa'i lam las bkol bar byed cing chos las phyir zlog par byed la log par lta ba yang dag par 'dzin du 'jug par byed kyang de de ltar ma yin te/ rgyur gyur pa rtag pa gang yang med do// rtag pa ni dus dang bral ba/ 'gyur ba med pa/ de skyed pa ma yin pa/ nam mkha' lta bu yin na de yang gzhan du rtog ste/ de lus dang bral nas ngan 'gro log par ltung ba sems can dmyal ba bung ba rdo rje lta bus gnod pa'i go char skye bar 'gyur ro// de lus kyi chad pa dang / ngag gi chad pa dang / yid kyi chad pas nyen pas nyams pa/ skyes bu ngan pa/ log par lta ba/ yang dag par smra ba phyir 'gog pa/ yang dag par ma yin pa smra ba la rab tu 'jog pa/ rmongs pas lam ngan par zhugs pa/ shes rab kyi nga rgyal can rang gis yongs su brtags pa smra ba ni gnod pa dag dang phrad de/ gang sems can dmyal ba yang sos la sogs pa'i gnod pa bsdus pa dag lnga 'gyur du 'byung ba'i steng du khyad par du 'byung ba 'di lta ste/ gshin rje'i mi phra skam phra mo thogs pas sha ba spu tsam du btogs btogs nas de nyid zar 'jug go// bung ba'i mchu rdo rje lta bu dag 'byung bar 'gyur la/ gang de'i lus la lan tshwa ltar drag par byed de de la khrag dron po 'byung ngo // de gshin rje'i mi rnams kyis de nyid zar 'jug ste/ zas des de'i srog 'tsho bar byas so// nyes par byas pa'i las kyis bslus pa de yang bkres pa dang / skom pas lus dang snying bcu 'gyur du gdungs so// de nas yang las de dang rgyu 'thun par rang gi sha dang khrag de nyid 'byung bar byed de/ rang gi las kyis 'chi ba'i dus mi byed do// de nas yang rang gi sha dang khrag de nyid 'byung bar byed de/ ji srid du de'i sdig pa'i las bcom zhing spangs la zad par ma byas pa de srid du las kyis bslus pa de yun shin tu ring po lo bgrang gis mi lang bar gnod pa myong bar 'gyur ro// de phyis sems can dmyal ba de las thar bar 'gyur te/ thar nas kyang las de dang rgyu 'thun pa'i 'bras bus tshe rabs bzhi brgyar lhag ma za bar skye bar 'gyur ro// tshe rabs lnga brgyar dud 'gro tsi lin da dang / ba lang gi nags tshal la sogs par bkres pa dang / skom pas gdungs pa'i lus su skye bar 'gyur ba mthong ngo // de nas yang dge slong las kyi 'bras bu rnam par smin pa shes pa des sems can dmyal ba chen po tsha ba'i 'khor la brtags na/ des bcu bdun pa ni gcig kyang ma mthong la/ 'di ltar sems can dmyal ba chen po tsha ba'i 'khor 'di'i mtha' ni 'di yin/ gnas pa ni 'di yin/ log par lta ba ngan par byas pa'i las byas pa rnams kyi gnas ni 'di yin no snyam ste/ des sems can dmyal ba chen po bcu drug pa la brtags nas yang dag pa ji lta ba bzhin nang gi chos la chos kyi rjes su lta zhing gnas pa'i rnal 'byor spyod pa de rab tu dga' ba dang / sa bla ba'i gnod sbyin dag gis de mthong nas/ kye e ma dge slong 'di ni brtson pa ma nyams pa sa gzhan bcu gcig pa la zhugs shing 'khor ba'i dus rnam par gcod par byed pa de yang shes nas dga' ste/ bar snang la spyod pa'i gnod sbyin dag la snga ma bzhin mngon par bsnyad nas/ 'od chung gi lha'i bar dag la 'di ltar rigs kyi bu che ge mo zhig ces bya ba snga ma bzhin du sbyar te/ sa gzhan bcu gcig pa la zhugs pa/ bdud kyi gzhi dang lhan cig gnas par mi 'dod pa/ nyon mongs pa 'dod chags rnams dang lhan cig rtse bar mi 'dod pa/ yul la gnas pa'i 'gro ba sdug bsngal gyi gzhi mtha' yas pa mi 'dod pa'i bar dag bsnyad do// de nas yang dge slong des sems can dmyal ba yang sos dang / thig nag dang / bsdus gzhom dang / ngu 'bod dang / ngu 'bod chen po dang / tsha ba'i 'khor la brtags nas sems can dmyal ba gzhan dag la yang brtags na/ des thos pa las byung ba'i shes pas sems can dmyal ba rab tu tsha ba zhes bya ba mthong ngo // der sems can dag las gang gis skye bar 'gyur snyam nas des brtags na/ gang gis srog gcod pa dang / ma byin par len pa dang / 'dod pas log par g.yem pa dang / chang 'thung ba dang / smra ba dang / log par lta ba kun tu bsten cing bsgoms te mang du byas pas 'gyur ro// dge slong ma gzhon nu sdom pa la gnas pa/ tshul khrims ma nyams pa/ brkam pa med par spyod pa/ 'dod pa med pa'i brtul zhugs nyams par byas shing de bzhin gshegs pa'i bstan pa las 'khrul par byas la de sangs rgyas la mi dad par byas te/ 'di ltar sangs rgyas ni thams cad mkhyen pa ma yin na de'i dge slong ma'i dge 'dun rnam pa 'di lta bus ci zhig tu 'gyur/ de dag thams cad ni yin te/ bstan pa de ni ngan pa yin zhing de ni dman pa yin te/ de la byin pas chos su mi 'gyur zhing de la byin pas mya ngan las 'das pa yang 'thob par mi 'gyur te/ dge 'dun 'di ni dmangs yin no zhes dge slong ma gzhon nu'i brtul zhu gsal sa bskyod cing chos ma yin pa med do zhes de de ltar rjes su sems su bcug nas dge slong ma gzhon nu de brtul zhugs las skyod par byed/ chos ma yin pa med do zhes tshul khrims 'khrul pa dang lta ba 'khrul par byed na/ de lus kyi chad pa dang / ngag gi chad pa dang / yid kyi chad pas lus dang bral nas ngan 'gro log par ltung ba sems can dmyal ba rab tu tsha bar skye bar 'gyur te/ lus kyi bong tshod dpag tshad tsam la mar sar 'ju ba lta bur lus shin tu gzhon sha can du 'gyur/ de bzhin du mig dang / sgra dang / reg pa dang / ro dang / gzugs dang / dri shin tu chung bas srog chad par byed de/ ji lta ji ltar sdig pa'i shas cher byas pa de lta de ltar lus dang yid ches shin tu gzhon sha can du 'gyur ro// de'i las ngan pa byas pa dang mi dge ba'i las kyi mthus 'di ltar tshe 'di la sdug bsngal shin tu drag pa dag myong bar 'gyur te/ 'chi ba'i dus kyi tshe nges par myong bar 'gyur ba ni/ ji ltar sems can dmyal ba yang sos su skyes pa de ltar 'chi ba'i dus kyi tshe myong bar 'gyur ro// nyi ma gsum lon nas 'chi ba'i bar du de'i lce lkugs par 'gyur zhing 'jigs pa'i 'du shes su 'gyur/ 'du byed rnams nyam chung bar 'gyur/ rnam par shes pa shin tu skrag par 'gyur te/ tshul de lta bur 'byung ba chen po bzhi rnams kyis dkrugs nas shin tu sdug bsngal bar 'gyur ro// sa'i khams sra ba'i ngo bo 'khrugs pas lus dang rtsa dang / rgyus pa dang / mid pa thams cad shin tu 'gog par byed/ 'bugs par byed/ rab tu 'bugs par byed/ rnam par tho 'tsham par byed/ mar sar gyi gong bu bzhin du gnod par byed/ shin tu 'thag par byed cing 'thas par byed do// chu'i khams 'khrugs pas kyang lus dang rtsa thams cad dang / rgyus pa brgya dag gis 'ching bar byed/ ches mkhrang bar byed/ chu ser du byed/ lhod lhod por byed/ dri skyed par byed/ srin bu gsod par byed/ 'dzag sgo thams cad 'gag par byed/ sgra ngar ngar po 'byin par byed/ mid pa dang / lce'i 'dzag sgor gyur pa'i tshor ba gnod par byed/ yan lag dang nying lag thams cad las rngul 'byung bar byed do// me'i khams 'khrugs pas kyang lus dang rtsa dang / rgyus pa thams cad sreg par byed/ 'tshed par byed/ sdug bsngal gyi nyam thag par byed/ pags pa zangs kyi mdog lta bur byed/ nang du sreg pa skyed par byed/ phyi rol du rnam par sreg pa skyed par byed/ sred pa'i stobs rab tu skyed par byed/ kha skam par byed/ snying sreg par byed do// rlung gi khams 'khrugs pas kyang yang ba'i ngo bo g.yo ba las nam mkha' la bteg nas 'dor ba bzhin byed/ rtsub pa'i dngos pos yan lag dang nying lag thams cad dang / khams thams cad shin tu rtsub par byed do// yan lag dang / nying lag thams cad dang / gnad thams cad kyi bar bar du rlung pib pa la ka dang / sU tsa ka khab lta bur gyur pa rgyu ste/ rlung pib pa la ka khab lta bu rab tu 'bar ba dag gis ba spu'i khung bu la sogs pa nas/ kha chu dang / pags pa dang / sha dang / tshil dang / rus pa dang / rkang pa dang / khu chu'i bar dag la 'jog par byed de/ ste'u bzhin du gcod par byed/ 'jog par byed/ dbang po'i lam thams cad 'gog par byed/ bshang ba dang / gci ba'i gnas 'gog par byed/ srog chags kyi dbugs yang dag par 'gog par byed/ mid par mid pa'i sgo'i lam log par byed/ lta bas 'du shes phyin ci log tu byed/ rna bas sgra mi snyan pa thos/ de'i snar chu 'byung zhing de'i sen mo dag sngon por byed/ sna yon por byed cing rlig pa mdoms su 'phyang bar byed/ rkub kha na ba dang / pho mtshan na ba dang / reg pa mdag me dang mtshungs pas sdug bsngal bar byed/ pags par gtogs pa dang / pags pa dag skrangs par byed/ de'i skra dang / spu dag shig shig por byed de/ nyes par byas pa mi 'thun par spyad pa dag 'chi ba'i dus su sdug bsngal mi bzad pa 'byung ba'i phyogs tsam zhig bshad pa yin te/ de ltar nyin zhag gsum du 'byung ba chen po bzhi 'khrugs pa rnams kyis rnam par 'tshe'o// gang gi tshe dus tha ma 'bab par 'gyur ba na/ sems can dmyal ba pa de'i 'jig rten pha rol gyi mtshan ma 'di dag 'byung bar 'gyur te/ 'di lta ste/ de'i gnas thams cad phyar ba ngan pa rab tu 'bar bas khebs par snang zhing rmi lam gyi gzugs lta bu dag mthong ngo // gnas med pa'i seng ge dang / stag gi gzugs 'jigs 'jigs ltar 'dug pa'i rnam pa de lta bu dang / gzhan yang shin tu 'jigs 'jigs ltar 'dug pa mi sdug pa dag mthong ngo // rna bas sgra 'ur 'ur po 'jigs shing mi dga' ba'i tshig dag thos so// de'i pags pa mtshon nyid kyis gcod do// srid pa tha ma par bab pa na rlung de de'i steng du 'byung bar 'gyur te/ sen mo dag btang nas rkang pa dag gtong // rkang pa dag btang nas byin pa gtong // byin pa btang nas brla gtong // brla btang nas mdoms gtong // mdoms btang nas lto gtong // lto btang nas snying gtong // snying btang nas sgra ngar ngar por byed/ mchil ma dag skams par byed la mig ya gcig dmar por byed do// gshin rje'i mi lag na ral gri dang / tho ba thogs pa nam mkha' la 'gro ba dag mthong ba dang / de'i mdza' bshes dang / nye du dag na re nam mkha' la reg par 'dod do zhes smra'o// de dbugs chen pos nyam thag cing lus dang bral/ dbugs chad nas mar me ngan pa snying po dri ma can bsregs pa ltar 'jig rten 'di nas srid pa bar mar skye ste/ rgyu dang mtshungs par 'bras bu dag 'byung ngo // nyes par byas pa'i las kyi mtha' spyod pa de srid pa bar ma pa'i sdug bsngal rnams kyis mngon par nyams par 'gyur ro// des bdag nyid ji ltar mi lo brgyad khri bzhi stong thub pa'i byis pa lo brgyad lon pa'i tshad de lta bur mthong ste/ skye bo dag ni thams cad nas thams cad du mi snang ngo // 'byung ba chen po phra ba dang / rags pa dag 'byung ste/ phra mo bltar med cing thogs pa med pa de lta bu byung bas gang ri rab phug nas 'gro yang bdag nyid dang / ri rab la yang gnod pa med na/ ri gzhan dag la lta smos kyang ci dgos/ de ltar de dag nyid lcags nag po lta bu'i kha dog dang mun pa mun nag gi rdzong gi nang du zhugs par mthong ste/ de bdag nyid kyis las byas pa/ des spu thams cad 'bar bar mthong ngo // bdag nyid gshin rje'i mi rnams kyis lcags kyi thag pa nag pos phyin ci log tu dam par rab tu bcings par mthong ste/ rkang pa dag kyang shin tu drag cing dug gis reg pa ltar mkhrang ba/ gzugs shin tu 'jigs 'jigs ltar 'dug cing thags thogs med par 'gro ba gzhan yod pas thams cad kyi nang na bcing ba dam pos bdag nyid bcings par mthong ste/ ji ltar skra'i rtse mo'i phyogs tsam yang bcings pa dam po des de ltar ma bcings pa med do// sgra dang / reg pa dang / ro dang / gzugs dang / dri mi 'dod pa dag 'byung bar 'gyur te/ 'di lta ste/ mig gis gzugs mig dang mi 'thun pa/ kha dog mi sdug pa/ 'jigs 'jigs ltar 'dug cing rab tu 'bar ba mang po dag mthong ngo // rna bas kyang gang tshig de la dga' bar mi 'gyur ba mi snyan pa mi 'dod pa yid du mi 'ong ba dag thos so// 'di lta ste/ nyes par byas pa'i las kyi mtha' spyad pa lus kyi chad pa dang / ngag gi chad pa dang / yid kyi chad pa mi phan pa byed pa dag 'dis 'thob ste/ mis legs par byas pa'i rin po che'i gling gis bslus shing mi dge ba bcu'i las kyi lam mi gtsang ba bsams bzhin du spyod pa/ phyin ci log gis rin po che'i gling nyams pa/ mtshon dang / me dang / dug dang / g.yang sa lta bu'i 'dod pas bslus pa/ gzhan gyi bud med kyi tshig gis rnam par bslus shing de la 'dod pa des mi dge ba rnam pa gsum byas so// blo ngan pas rang gi las nyes par spyad pa des de ltar sems can dmyal ba rab tu tsha bar sdug bsngal sna tshogs kyis nyam thag pa dag ji ltar bu dang chung ma mthong bas bslus pa nyes par spyad pa'i chad pa rnam pa 'di lta bu yang mi 'byung bar bya ba'i phyir bdag cag gis rnam pa brgya stong phrag du mar gnod pa bya'o snyam nas gshin rje'i mi rnams kyis srid pa bar ma pa dag la rjes su bstan pa'i tshigs su bcad pa smras pa/ gnyen bshes tshul ni dgra yin te// mi phan phan pa'i tshul gyis khyod// bcom nas mi yi 'jig rten nas// de ring mun nag chen por 'gro// ji ltar las ni rnam gsum byas// nyes gsum byas pa dgra gzhan med// las rnam gsum gyis khrid de 'ongs// gshin rje'i gnas su khrid par byed// las dag gcig cig byed pa ni// 'bras bu gcig cig myong bar 'gyur// skye bo skye bo'i grogs med par// rdzong ni gcig cig rgal bar 'gyur// skye bo gang zhig skye bo 'dod// nyes par byas pa mang du byed// skye bos skye bo skyob mi nus// skye bo rang gis byas la spyod// skye bo bu yi 'du shes kyis// rmongs pa ci yi phyir na bslus// rmongs pas bslus pa khyod kyis su// sbyin la sogs pa'i blo ma bskyed// 'jig rten 'di dang pha rol gyi// 'jig rten de bzhin 'brang ba'i dgra// dgra yi nang na dgra dang po// ngan song thams cad rnam ston pa// dug dang me dang mtshon lta bu// rang gis byas pa ngan pa yin// khyod kyis las ni byas pa dag // khyod nyid rjes su spyod pa yin// gzhan gyis byas pa'i las de ni// pha rol dag la 'pho ba med// mi yis nyes par spyad byas pa// 'jig rten 'di dang pha rol dang // thog ma bar dang tha ma ru// bde 'byung bde ba'i ro mi myong // de nyid 'dod par mi byed pa'i// sems ni rnam par dkrugs pa byas// byis pa'i sems dang yid 'phrogs pa// mi dge'i chos ni rnam par 'phel// yid kyis bslus pa'i sems can ni// yid kyis rab tu rnam par chags// mun pa nas ni mun pa ru// sems can dmyal bar sdig can 'gro// 'khor bar mun pas bsgribs pa dag // sangs rgyas bstan pa rnyed par dka'// gang dag chos ni mi 'dod pa// sdug bsngal shin tu sdug bsngal 'gro// gang zhig rtag tu sems ma zhi// yul rnams kyis ni nges par 'joms// gnas 'di dag tu de 'gro ste// 'di ltar khyod nyid rjes su ltos// de ltar nyes par byas pa'i las kyi mtha' spyad pa/ rang gi lus dang ngag dang sems kyis bslus shing nyes par byas pa ni gshin rje'i mi de dag gis rjes su bstan nas sems can dmyal ba chen po rab tu tsha bar song ste/ snas ni ljan ljin dang rul pa dang mi gtsang ba'i tshogs kyi dri shin tu mi zhim pa dag mnom mo// lces ni zangs rab tu tsha zhing mkhrang la ro bro ba med pa dang / dri dang ro dang gzugs yid du mi 'ong ba dag myong ngo // sems can dmyal ba pa'i lus kyis kyang rlung spu gri dang me lta bu dang bcas pas reg go// yul 'jigs pa lngas mi 'jigs pa'i yid kyang sems can dmyal ba chen po sngar bstan pas shin tu rnam par slong bar byed do// mid pa yang gshin rje'i mis rab tu dam por bcings shing las kyi rlung langs pa'i sems can dag gis dbang med par khrid do// gshin rje'i mi bzhin bsgyur cing lag pa dang rkang pa dang lto dang sen mo so so na 'jigs pa/ 'brug gi 'ur sgra 'jigs shing lag na mtshon cha thogs pa sprin nag po lta bu dang / mig 'bar zhing rab tu 'bar la mche ba 'khor lo ltar rno ba/ gsus pa rab tu che zhing lag pa thung ba/ sen mo mkhrang zhing rno la rod pa/ lus thams cad rtsa sbom pos khyab par sbrel ba'i rnam pa de lta bu dag gis nyes par byas pa'i las kyi mtha' dpyad pa de de ltar dpag tshad bye ba sum cu rtsa drug dang / 'og tu dpag tshad bye ba bcu dang / sa dang rgya mtsho dang gling dang tshong 'dus dang ldan pa dpag tshad stong phrag drug cu rtsa brgyad du khrid de rgya mtshor gtogs par de 'dug go// rnam pa 'di lta bu'i las kyi rlung gis 'phangs pa ni gang du yid kyis kyang dpe bya bar sla ba ma yin no// nyi ma dang / zla ba dang / rlung 'gro ba med de/ rlung rnams kyi nang na ni las kyi rlung mchog yin te/ gzhan rlung ma yin pa de lta bur nyes par byas pa'i las kyi mtha' spyad pa de khrid de/ gshin rjes snga ma bzhin rjes su bstan to// nyes par byas pa'i las kyi zhags pas bcings pa gshin rje'i gnas de nas byung nas/ sems can du bgrang ba lus dang ldan pa'i las mi gtsang ba rnams kyis bcings pa sems can dmyal ba rab tu tsha ba der khrid do// sems can dmyal ba de rgyang ring po na kun nas rab tu 'bar ba mun pa mun nag dang / rgyang ring po na me 'bar ba/ rang gi bong tshod dpag tshad lnga stong yod pa/ skye 'grib med pa/ ches nyung ba dang / ches mang ba mthong ngo // dpag tshad sum stong na sems can dmyal ba pa rnams kyi sgra 'byin pa thos te/ so so ni snying rje rje skad dang / 'jigs shing dman la gdangs mi snyan pa dga' ba med cing sdug bsngal tsha ba rtsub pa bzod par dka' zhing ro bro ba med pa rnam pa du ma dag lo 'bum phrag bye ba du mar lo bgrang gis mi lang bar rgyun du sgra 'byin pa thos so// sems can dmyal ba pa de sems can dmyal ba pa rab tu tsha bar sgra 'byin pa des thos nas yid bcu 'gyur du 'jigs shing skrag go// sems can dmyal ba chen po rab tu tsha ba ga la ba de'i phyogs su yang gshin rje'i mi rnams kyis khrid nas tshigs su bcad pa 'di dag smras so// 'di ni sems can dmyal ba'i sgra// thos nas blo ngan khyod 'jigs sam// gang du khyod ni me yis su// shing ltar bsregs na ji ltar bya// me yis bsregs pa bsregs pa min// ngan par byas pas khyod bsregs so// me ni zhi bar 'gyur srid kyi// nams kyang ngan byas me mi zhi// me yis 'jig rten mthar mi khyer// me yi phyi bzhin me mi 'brang // ngan byas sdig pa'i me 'di yis// khyod dang bcas par myur bar sreg // ngan byas me yis gang bsregs pa// mi de dag ni dmyal bar sreg // ngan byas me ni gang spong ba// de dag dmyal ba'i 'jigs pa med// gang dag bdag tu gces 'dod dang // gal te dmyal bar rnam 'jigs na// sdig pa dag ni rnam par spangs// de las sdug bsngal 'byung mi 'gyur// sdig pa shin tu rnam spangs pa// sems ni rtag tu gtsang ba dang // lus dang ngag gi tshogs zhi ba// mya ngan 'das pa yong mi ring // sems can rtag tu sdig sems pa// rtag tu gti mug dbang du song // sems can dmyal ba drag po thob// ci phyir rab tu mchi ma 'byin// ngan byas thog ma bar tha mar// sdug bsngal sdug bsngal rnam smin dang // de bzhin sdug bsngal 'gro ba dang // legs pa yongs su smin mi 'gyur// 'jig rten pha rol khyod kyis sdig // sdig pa gang dag ngan byas mang // de yi 'bras bu rnam smin ni// de ring mi bzad nye bar spyod// mi yis ngan byed byas pa ni// mi bzad shin tu mi bzad 'gro// mi yis legs byed byas pa ni// bde las shin tu bde bar 'gro// sdig pa'i 'bras bu mi bzad pa// bde ba 'thob par 'gyur ba med// bde ba dag gi 'bras bu yang // mi bzad log par smin mi 'gyur/ 'khor ba thog ma med pa nas// legs byas 'bras bu bde ba dang // ngan par byas pa'i las dag ni// de bzhin sdug bsngal 'bras bu dran// rgyu rkyen 'dra bar 'byung 'gyur gyi// log par rtog par mi byed de// ji ltar sngon gyi rgyu byas pa// de ltar 'bras bu thob par 'gyur// de ltar srid pa bar ma der las kyis byas pa'i gshin rje'i mi rnams kyis rjes su bstan nas de sems can dmyal ba der khrid do// thos na yang spu zing zhes byed cing shin tu 'jigs pa mthong na lta smos kyang ci dgos pa srid pa bar ma des mthong nas gzugs la sogs pa'i phung po de dag ji ltar sems can dmyal bas byas pa dro ba 'dod pa de ltar grang bar byas pa'i sdug bsngal mi bzad pas sdug bsngal lo// de nye bar len pa nyid las srid pa 'byung la de ltar srid pa'i yan lag la gnas pa de las skye ba 'byung ste/ de'i mi dge ba'i las gang yin pa srog gcod pa dang / ma byin par len pa dang / 'dod pas log par g.yem pa dang / chang 'thung ba dang / smra ba dang / log par lta bas dge slong ma zhe sdang med pa/ tshul khrims dang ldan pa/ 'dod pa med pa/ 'os pa ma yin pa la rung bar bzung ste/ sun phyung na de'i mi dge ba'i las byas shing bsags pa'i rnam par smin pa lci ba'i shugs gang yin pa des me'i phung po 'bar ba rgyar dpag tshad lnga brgya yod cing 'phang du dpag tshad nyis brgya yod pa der las ngan pa byas pas 'phangs te/ ji ltar ri mthon po la lcags kyi mda' 'phangs pa thags thogs med par 'gro ba shugs kyis 'phen pa de ltar sems can dmyal ba pa de me thab der 'dor ro// 'dor ba na las kyis byas pa'i phur bu rnams 'byung bar 'gyur te/ gang byung ba tsam gyis kyang lus yongs su mi gtong ngo // de ltar de'i mgo thur du dpyangs shing rkang pa gyen du bsgreng ste/ 'dor ba na dang po kho nar mes mig dang mgo'i pags pa sreg go// de nas mgo'i thod pa/ de nas 'gram pa'i rus pa/ de nas so// so'i 'og tu so drung // so drung gi 'og tu mgrin pa'i rus pa/ mgrin pa'i rus pa'i 'og tu rgyab kyi rus pa dang / brang rus/ brang rus kyi 'og tu mgrin pa dang / mid pa/ de'i 'og tu mchin pa/ mchin pa'i 'og tu mtsher pa'i 'og tu rgyu ma/ rgyu ma'i 'og tu gnye ma/ gnye ma'i 'og tu mdoms/ mdoms kyi 'og tu pho mtshan/ pho mtshan gyi 'og tu brla/ brla'i 'og tu pus mo'i lha nga / pus mo'i lha nga'i 'og tu pus mo gnyi ga / pus mo gnyi ga'i 'og tu sor mo ste/ de ltar dang po las byed pa ngan pa byas pa de sems can dmyal ba pa'i me'i dong du 'dor ba na sreg cing 'tsho yang sdug bsngal rgyun mi chad par 'byung ste/ ji lta ji ltar ngan pa byas pa'i las yang dang yang du byas pa de lta de ltar sems can dmyal ba pa'i sdug bsngal yang dang yang du 'byung la de shugs kyis 'bar ba'i phreng ba'i thab tu 'dor zhing sa gzhi rdo rje lta bu dag la phyer btags pa dang / skyes nas de nas yang ji ltar pho long dang por sa la brdabs nas/ bstud de brdabs pa de lta de ltar de'i ro stod snga la ro smad phyis 'dor ba ngu skad 'don pa na de nas yang 'dor ro// 'bar ba'i phreng bas phangs pa'i lus de de nas yang sreg pa na/ snga ma bzhin du me lce'i nang du 'jug go// de ltar de lo 'bum phrag du mar sems can dmyal ba'i me thab der sreg go// bsregs nas de nas yang dus zad kyi bar du 'byung ngo // de nas me thab de las sems can du bgrang ba ma yin pa gshin rje'i mi phra skam rab tu 'bar ba thogs pas mi de bzung nas 'dren to// phra skam rab tu 'bar ba'i rnam pa de lta bu de bas gang me thab ches grang ste/ phra skam nyis 'gyur gyis tsha ba gang yin pa de'i rgyu ni gang rkyen ni gang yin snyam nas de la rgyu ni 'di yin te/ gang srog gcod pas me thab tu sreg la/ srog gcod pa dang / ma byin par len pa ngan pa byas pa dag phra skam gyis nyis 'gyur du rab tu sreg ste/ rgyu ni de yin rkyen ni de yin/ gzhi ni de yin no// phra skam gyis nyis 'gyur du rab tu sreg pa gang yin pa'i phra skam des drangs nas sems can du bgrang ba ma yin pa gshin rje'i mi de rnams kyis lcags kyis gzhi rab tu 'bar ba'i steng du 'jog go// phur bu rab tu 'bar ba'i phur bu des de'i rgyab dang / mdoms snga ma bzhin phug nas de'i steng du bzhag la ral gri shin tu rnon po rab tu 'bar bas rlig pa dang pho mtshan lhan cig gcod de sdug bsngal sum 'gyur du myong ngo // de'i rgyu ni gang yin/ rkyen ni gang yin/ gzhi ni gang yin snyam na/ de la rgyu ni 'di yin/ rkyen ni 'di yin/ gzhi ni 'di yin te/ 'di lta ste/ srog gcod pa dang / ma byin par len pa dang / 'dod pas log par g.yem pa rgyu dang rkyen dang gzhir gyur te/ rgyu des sdug bsngal sum 'gyur du myong ngo // 'di lta ste/ lcags mgar gyi sa na lcags mgar ram/ lcags mgar gyi slob mas sbud pa blangs te dbugs kyis bkang nas ji lta ji ltar dbugs kyis 'bud pa de lta de ltar nyes par byed pa'i las kyi mtha' byas pa de bzhin du sreg go// nyes par byas pa'i mgar ba ni las dang mjug ces bya ba'i tshig so// mgar ba'i slob ma nyes par byas pa'i las zhes bya ba ni las kyi nyer bsdogs zhes bya ba'i tshig so// rlung zhes bya ba ni las kyi rlung zhes bya ba'i tshig so// sbud pa zhes bya ba ni lta ba ngan pa zhes bya ba'i tshig so// mdag ma rab tu 'bar ba zhes bya ba ni sems can dmyal ba pa zhes bya ba'i tshig so// ji lta ji ltar sbud pa 'bud pa de lta de ltar sreg ces bya ba ni sems can dmyal ba pa dag kyang ji lta ji ltar shin tu mi dge ba'i las byas pa de lta de ltar sdug bsngal shin tu mi bzad pa myong bar 'gyur te/ de ni rgyu yin de ni rkyen yin no// ral gri'i gnod pa gang gis de shin tu mi bzad pa sum 'gyur du 'byung bar 'gyur te/ srog gcod pa dang / ma byin par len pa dang / 'dod pas log par g.yem pa kun tu bsten cing bsgoms te mang du byas pa rnams kyi 'bras bu de yin par rig par bya'o// sems can dmyal ba pa de 'jigs pas mig blong ba rnam par sgra 'byin cing 'phags pa ma yin pa'i las kyis 'tshed pa na dris pa/ kye grogs po dag khyed cag la ni ci zhig gnod/ sdug bsngal de dag gis mngon par nyam thag pa des gshin rje'i mi rnams la 'di ltar sdug bsngal tsha ba dag gis nyam thag pa'i sdug bsngal 'di dag ni sdug bsngal ba med kyi 'di ltar bdag cag ni skom pas gdungs so zhes smras pa dang / de gshin rje'i mi de dag gis thos nas 'jigs pa'i rlabs zhes bya ba zangs dang zha nye bsres pa rab tu bskol ba'i rlabs kyis 'gram gnyi ga gnod pa/ chu bo'i rlabs kyis sgra mthong zhing thos na/ 'jigs shing dngang ba de nas lcags kyi snod kyi nang du zangs dang zha nyer bsres te bskol ba der blugs nas khyer te 'ongs nas/ 'di ltar kye grogs po dag 'thung zhes smras so// de skom pas gdungs pa'i bsam pas btung ba yin no snyam nas/ de lag pa gnyi gas blangs nas las kyis bsgribs pa skom pas gdungs pa 'thung ba dang de'i mchu sreg cing lce sreg pa nas mgul ba dang mid pa'i bar nas ro smad kyi bar du 'byung ste/ de sdug bsngal bzhi 'gyur du myong ngo // bzhi 'gyur du bsregs pa de'i las kyi 'bras bu gang yin snyam na/ gang gis srog gcod pa dang / ma byin par len pa dang / 'dod pas log par g.yem pa dang / chang 'thung ba ni sdom pa blangs pas 'thungs shing khyim gyi gnas nas byung ba sdom pa blangs pa'i dge slong ma dag la blud pa de'i 'bras bu ni 'di yin te/ 'di ltar sems can dmyal ba pa de zangs dmar po rab tu bskol ba de la 'thung ba'i bsam pas len pa de yin no// de bzhin du dge slong tshul khrims dang ldan pas btung ba rung ba yin no snyam nas chang de yang dug ha la ha la lta bu yin te/ dge slong blo zhan pa des sbyin pa po dang sbyin bdag dag gis la dbo bar ma nus shing dge 'dun la 'jigs nas 'thungs pa de'i 'bras bu ni 'di yin te/ sems can dmyal ba pa'i zangs bzhus pa de sa dag la dbo bar mi nus te/ las de'i 'bras bu ni de yin no// // 'phags pa dam pa'i chos dran pa nye bar gzhag pa/ bam po bcu gsum pa/ de nas yang gshin rje'i mi de dag gis sems can dmyal ba pa de dag la dris pa 'di ltar kye grogs po dag khyed la ci zhig gnod/ sems can dmyal ba pa de dag gis smras pa/ bkres pas rab kho nar gnod de sdug bsngal 'di yang bdag gi gnod pa de dag thams cad zil gyis non te/ bkres pa'i sdug bsngal gyis gnas so// de nas gshin rje'i mi dag chu bo'i rlabs 'jigs pa nas lcags kyi thu lum lnga 'gyur du rab tu 'bar ba blangs te/ 'ongs pa dang / de nas sems can dmyal ba pa las kyis rnam par rmongs pa'i blo gros can de dag lcags kyi thu lum de dag bza' ba yin no snyam nas blangs te za ba dang / snga ma bzhin du de'i mchu sreg pa nas ro smad kyi bar du byung gis kyang 'chi bar mi byed do// de'i las ngan par byas pa'i dbang gis lce de yang slar 'byung bar 'gyur la pad ma'i 'dab ma ltar shin tu 'jam zhing de'i lus kyang 'byung bar 'gyur te/ de'i las kyi 'bras bu ni de yin no// de nas yang dge slong des thos pa las byung ba'i shes pas de bzhin gshegs pa'i sgron ma lta bur gyur pa la gang gis srog gcod pa dang / ma byin par len pa dang / 'dod pas log par g.yem pa dang / chang 'thung ba dang / smra ba de'i 'bras bu ni 'di yin te/ gang tshul khrims 'chal pa lud bong ltar spyod pa tshul khrims dang ldan no snyam nas yul 'khor gyi bsod snyoms la yongs su spyod pa de'i 'bras bu ni de yin par shes so// de nas yang sems can dmyal ba pa de gshin rje'i mi de dag gis mthong nas de dag gi lce bsregs shing las kyis rnam par rmongs pa'i blo gros can de dag gi lce de kha de nas 'byin par byed de/ de yang du smra ba'i rgyu des pad ma'i 'dab ma ltar shin tu 'jam pa rgyar dpag tshad phyed khebs so// de nas gshin rje'i mi de dag gis lce de bzung nas las kyis bsgrubs pa'i rmon pa brgya phrag du ma rnams kyis nyes par byas pa log par smra ba ngu zhing skad 'byin bzhin du shin tu rmed do// de ltar lo 'bum phrag du ma lo bye ba brgya phrag bgrang gis mi lang ba'i bar du myong bar 'gyur te/ las byas shing bsags pa de dag gi 'bras bu rnam par smin pa dag ma myong bar sems can dmyal ba las thar pa med do// de nas gshin rje'i mi de dag gis sems can dmyal ba pa de dag la tshigs su bcad pa 'di dag rjes su bstan to// ji ltar khyod la srog gces pa// gzhan la'ang de ltar rab tu gces// sdig pa dag gi rjes 'brang ba// khyod kyis ci phyir srog gcod byas// mi yis srog dang bsdos byas nas// nor ni gang zhig yang dag bsgrubs// gzhan gyi nor la 'dod pas su// de ni khyod kyis ci phyir 'phrog // kun gyi nang na sdug pa ste// srog pas phongs pa'i chung ma de// khyod kyis 'dod chags chags pa yi// stobs kyis ci yi phyir na dbrog // skye bo rnam par rmongs pa'i blo// chos la mchog tu sun 'byin pa// sdig pa'i chang ni 'thung ba dag // khyod kyis ci phyir yongs ma spangs// dug lta bu yi lce las byung // gang kun yid ches mi byed pa// du smra ba'i sdig pa dag // khyod kyis ci phyir yongs ma spangs// de ltar sdig pa rnam lnga yis// gang phyir rjes su chags ldan khyod// de phyir ma ngu legs par zo// smre sngags don med ci zhig 'don// dug lta bu yi sdig pa'i chos// gang phyir yongs su ma spangs par// de phyir 'bar ba'i phreng ba yis// dmyal ba 'khrugs pa chen po 'thob// de ltar sems can dmyal ba pa de dag la gshin rje'i mi de rnams kyis rjes su bstan pa bstan nas/ rang gis byas pa'i las rgya'i 'bur lta bur gyur pa'i gnod pa drag pa sna tshogs dang rnam pa du ma dag gis rdeg cing gsod de ji ltar mi dge ba'i rnam pa du ma kun tu spyad pa de ltar sdug bsngal rnam pa du ma yang so sor myong bar 'gyur la rgyu dang mtshungs par 'bras bu 'byung zhing sa bon dang mtshungs par 'bras bu 'byung ngo // 'di ltar sems can dmyal ba chen po rab tu tsha ba der mi dge ba'i las byed pas shin tu gang ba'i 'bras bu mi dge bas kyang shin tu gang ba de lta bu la spyod de/ de ltar lo 'bum phrag du mar sdig pa'i las dgra lta bur gyur cing mi phan par 'dod pa des sems can dmyal ba pa de 'tshed do// de gal te de las thar nas mgon 'dod pa/ skyabs 'dod pa/ dpung gnyen 'dod pa rgyug pa dang / des rgyang ring po nas khyi'i tshogs chen po dag kha gdang sa shing spro ba che la shin tu mgyogs pa so rdo rje ltar rno zhing shin tu 'jigs pa'i sgra 'byin pa'i khyi de khyi rnams kyis bskor nas rgyug cing 'ong ba mthong ngo // mthong nas sems can dmyal ba pa de 'bros par brtsams pa dang / de nas khyi de dag thams cad kyis brgyugs nas de bzung ngo // bzung nas kyang ma lus par za ste/ rgyus pa'i tshogs nas rgyus pa'i tshogs dang / gnad kyi bar nas gnad kyi bar dang / rus pa'i tshigs nas rus pa'i tshigs te/ ji ltar de yungs 'bru tsam yang ma lus pa de ltar yan lag dang nying lag thams cad za'o// de nas yang 'byung bar 'gyur te/ de ltar de yun ring du khyi de rnams kyis za'o// de'i las kyi 'bras bu de gang zhig yin snyam na gang des sha ston bya ba'i phyir sems can bsad cing srog bcad pa'i 'bras bu ni de yin no// ma byin par len pa'i 'bras bu 'byung ba yang 'di ltar sems can dmyal ba pa des las kyis byas par gyur pa'i nor rdzas dag mthong ba dang / de dag kyang las las byung ba'i rmongs pa yin te/ 'di ltar 'di dag ni bdag gi yin na pha rol dag gis phrogs pa lta snyam du khong du chud nas de der rgyug pa dang / de gshin rje'i mi gzhan rnams kyis bzung ngo // bzung nas kyang mtshon rnam par gcod pas gnad nas gnad shin tu gcod cing sreg go// de sems can dmyal ba pa gzhan dag gi drung du rgyug la/ sems can dmyal ba pa de mthong nas de dag kyang gshin rje'i mi de rnams kyis bzung ste/ ral gri dang / mdung thung dang / mda' bo che dang / rdo rab tu 'bar ba rnams kyis rnam par gsheg par byed do// de dag kyang ma byin par len pa de'i 'bras bus ji srid du ma byin par len pa'i 'bras bu bcom zhing spangs la zad par ma byas pa de srid du lo 'bum phrag du mar gsheg par byed do// de phyis de las thar bar 'gyur te/ 'dod pas log par g.yem pas bud med ba tshwa'i chu bos khyer zhing shin tu rtsub rtsub skad smra la rlabs kyis bdas pa na bar 'ga' ni steng du 'byung // bar 'ga' ni 'og tu 'jug cing sems can dmyal ba pa de la 'di ltar bdag la mgon med pa de ba tshwa'i chu bo'i nyon mongs pa 'di las bdag yongs su skyobs shig ces smra ba mthong ngo // de nas sems can dmyal ba pa des bud med de'i sgra de thos nas las kyis rmongs pas ba tshwa'i chu bo der 'jug go// der zhugs ma thag nyid du de'i lus ba tshwa'i chu bo'i shugs kyis ji ltar rus pa yungs 'bru tsam yang ma lus pa de ltar khyer ro// de nas yang 'byung bar 'gyur te/ yang bud med de nyid rgyang ring po nas ba tshwa'i chu bo de nyid kyis khyer ba na bdag la mgon med na bdag yongs su skyobs shig ces sgra 'byin pa mthong ngo // de nas yang bud med de la dmigs pa de'i drung nyid du rgyug go// de nas bud med de de la 'ju ste/ de'i sen mo lcags las byas pa'i mtshon rnon po rab tu 'bar ba lta bu dag gis mi de la 'jus pa dang / ji ltar de'i lus yungs 'bru tsam yang ma lus par de ltar rnam par 'thub bo// lus kun tu khrag gis chag chag ltar btab cing lus rgyus pa'i dra ba lus pa 'dod chags dag gi zil gyis non pa yang bud med de nyid kyi phyir rgyug ste/ de ba tshwa'i chu bo de'i nang du ji srid du de'i sdig pa'i las bcom zhing spangs la zad par ma byas pa de srid du ded do// de phyis sems can dmyal ba de las thar bar 'gyur la/ thar nas de nas yang 'byung bar 'gyur te/ bkres pas yongs su gdungs pa'i lus de gar bab bab tu yongs su rgyug go// de phyis chu bsil ba 'dod pa'i phyir chu bo'i dngo rab tu dang ba der rgyug go// de gang gi tshe phyin pa dang / chu bo'i dngo de yang zha nye rab tu bskol ba 'jigs 'jigs ltar 'dug pa chen po yin zhing thams cad du dug rab tu drag pa dang / sbrul rnams kyis khebs te skom pas gdungs pa de dug dang sbrul de rnams dang lhan cig 'dres pa'i zha nye de la 'thung ngo // de dag kyang las las byung ba yin te/ sbrul phra mor gyur pa'i mgo mi de la rab tu 'jug go// gang gi tshe sems can dmyal ba pa'i lto der zhugs par gyur pa de'i tshe/ lus chen por 'gyur te/ de lus de'i nang na rgyu ma dang gnye ma la sogs pa thams cad 'cha'o// 'jib bo// za'o// chang 'thung ba'i sdom pa de las 'da' ba las kyis rmongs pa de lo 'bum phrag du mar de la 'thung zhing zha nye dang sbrul du 'dres pa des kyang sreg go// gsod do// shi zhing shi nas yang 'byung bar 'gyur la/ de'i chang gi sdom pa las 'das pa'i nyes pas lce yang sbrul de rnams kyis za bar byed de/ de ni du smra ba'i 'bras bu yin no// de ltar de ji srid du de'i sdig pa'i las bcom zhing spangs la zad par ma byas pa de srid du lo 'bum phrag du mar sdug bsngal myong bar 'gyur ro// yang de nas thar nas gar bab bab tu 'bros so// byams par mi lta ba'i 'bras bu ni 'di ltar sems can dmyal ba pa de'i las las byung ba'i sems can gyis smras pa/ 'di ltar khyod 'dir rgyu med par ci ste 'tshed gnas 'di las gzhan dag kyang yod la de ngas khyod la bstan par bya ste/ der khyod bde ba 'thob par 'gyur ro// de nas mi des sems can dmyal ba pa de khrid de/ 'khor rnams kyi nang du 'jug par byed do// der yang mi des sems can dmyal ba pa de dag la gang gnod pa tha dad pa de dag myong bar byed de/ 'di lta ste/ phyogs thams cad rab tu sreg pa gang du gnod pa mang po dag gi phyogs thams cad rab tu 'bar zhing sreg go// lus chen po shin tu sgra 'byin pa 'jigs 'jigs ltar 'dug pa gang du de'i lus dpag tshad bcu yod cing shin tu gzhon pa 'tshed do// me spyi gtsug lta bu gang du me lce las byung ba'i sreg pa gzhan thams cad dang mtshungs pas 'tshed do// me mdag bye ma lta bu'i char rtag tu 'bab pa'i sgo gang du char rab tu 'bab pa ltar bye ma'i char rab tu 'bar ba 'bab pa'i nang na 'dug pa 'tshed do// me mdag gang du bus pa'i lus lta bu 'jug pa/ sems can dmyal ba pa'i mdag mes 'tshed do// sems can dmyal ba a la la zer bar phan tshun gyi yan lag dang nying lag thams cad phan tshun gcad pa'i sdug bsngal myong ngo // shar gyur pa thams cad sdug bsngal bas 'tshed do// der gang gzhan yang so sor 'jigs shing bag tsha ba/ khyi dang / seng ge dang / phag rgod dang / khwa dang / bya rgod dang / sbrul dag gis de rnam pa thams cad du sdug bsngal bar byed do// chu bo rab med rab tu tsha bar yang 'tshed do// sreg go// ba tshwa dang / zangs dmar po dang / zha nye rab tu bskol ba'i chu bo gang du brgya'am yang na stong du rab tu ded cing de dag tu yang 'tshed do// rtag tu mun pa mun nag las byung ba'i me'i gnod pa rnam pa sna tshogs dag gis kyang 'tshed do// sems can dmyal ba gnod pa'i phreng bar yang 'tshed do// mgo gang la 'khor lo rab tu 'bar ba 'khor zhing yan lag dang nying lag thams cad kyang sog le dag gis rnam par gsheg par byed do// de las thar nas srad bu'i rgyud 'dre ba dud pa ltar 'khrigs pa der yang gnod par byed de/ gang du kun nas thig skud rab tu 'bar ba dag gis brgya'am yang na stong du btab btab nas gshin rje'i mi dag gis sems can dmyal ba pa de dag mtshon cha hu lu rab tu 'bar ba rnams kyis gcod par byed do// de las rnam par thar nas sems can dmyal ba skra shad 'dzings pa dang / bya khwa yod par gnod pa byed de/ gang du lus tshal shing bsregs pa lta bu'i rang gi lus las byung ba'i mes sreg go// gcig la gcig kyang sems can dmyal ba pa'i lo 'bum phrag du mar mtshon cha char ltar 'bab pas gcig la gcig 'jog go// de las thar nas kyang sems can dmyal ba snying rje rje skad sgra 'byin par 'tshed de/ gang du gnod pa'i rnam pa 'di lta bus nyam thag cing sgra 'byin par gyur pa ni gang sems can dmyal ba gzhan thams cad na yang rnam pa de lta bu med do// de las thar nas kyang sems can dmyal ba snying rje chen por skye bar 'gyur te/ der chos ngan pa gang dag chos su ston cing lta ba ngan pa rab tu ston pa de der bu sdug pa'i gzugs de dag sreg cing bskul ba na de yongs su smre sngags 'don te/ 'di ltar pha dang spun dang bu dang mdza' ba mgon med na/ bdag la yongs su skyobs shig ces de'i lag pa gnyi ga stod nas shin tu snying rje rje skad 'byin pa mthong ngo // de mthong nas mya ngan gyi me sreg pa'i bud shing gis sbar ba rnam pa de lta bu 'byung ste/ gang khyad par ni sems can dmyal ba pa'i me de kha ba dang mtshungs so// de shin tu tsha ba rnam pa de lta bu gnyis kyis sreg cing shin tu tsha ba'i sgra skad 'byin pa na gshin rje'i mis rjes su bstan pa'i tshigs su bcad pa smras pa/ sred pa'i me 'di'i drung na ni// 'bar ba dag ni grang zhes bya// dmyal bar dmyal ba pa yi me// khams gsum dag ni sreg pa'i me// sems can dmyal bar gang 'byung ba// me 'di chung bar gyur pa yin// sreg pa'i rgyu las byung ba yi// me 'bar ba ni mang por mched// sems can dmyal ba sdig spyad pa// las zad nas ni rnam par grol// sred pa'i dbang du song ba'i me// khams gsum dag tu sreg par byed// 'khor ba thog ma med dus nas// sred pa'i me yi rjes 'brang ba// sems can dmyal ba sred pa'i me// ci phyir dmyal ba'i me mi 'byung // sems can dmyal ba pa yi me// lus ni shin tu sreg par byed// sred pa'i me yis mi rnams kyi// lus yid shin tu sreg par byed// de lta bas na sred rgyu las// byung ba'i me ni khyad par che// dmyal ba pa yi kha ba 'dra// sred pa'i me ni khyab par dran// sred 'brang rgyu ni gsum las byung // las gsum dag ni yongs su bstan// dus gsum 'byung bar shes par bya// de ltar sred me gzhan du min// 'dod chags mes ni mtho ris sreg // zhe sdang mes ni dud 'gro dran// gti mug mes ni dmyal bar sreg // sred pa'i mes ni kun du gnas// de ltar sred pa'i me yis su// gnas gsum thams cad rab 'bar bar// mthong nas chos ni ma spyad pa// de ring ci zhig yongs su gdungs// de ltar sems can dmyal ba snying rje chen por sems can dmyal ba pa gshin rje'i mi de rnams kyis rjes su bstan nas sdug bsngal dang gnod pa sna tshogs dag byed do// de de las thar nas kyang sems can dmyal ba tsha ba pa'i sar 'tshed do// der yang sems can dmyal ba pa dag gi lus kun nas bsregs nas/ lus shing king shu ka ltar byas so// de las thar nas kyang sems can dmyal ba shing skam ltar 'jigs par 'tshed de/ de ltar log par lta bas zin pa'i dge slong ma sun 'byin pa de 'khor bcu drug tu 'tshed do// de der ji srid du de'i sdig pa'i las bcom zhing spangs la zad par ma byas pa de srid du dus dpag tu med par sreg go// de phyis sems can dmyal ba de las thar bar 'gyur te/ thar nas kyang dge slong ma sun phyung ba'i las de'i rgyu dang 'thun pa'i 'bras bus tshe rabs stong phrag du mar dang dud 'gro dag tu 'tshed par 'gyur te/ bkres pa dang / skom pas gcig la gcig za ba dang / lus brgya phrag stong du dud 'gro dag gis za bar 'gyur/ log par lta ba dge slong ma sun phyung ba de 'on kyang gal te de gnya' shing gi bu gar rus sbal 'jug pa lta bur mi rnams dang skal ba mnyam par mir skyes na/ de tshe rabs lnga stong du mir gyur pa za mar 'gyur ba mthong ngo // de nas gzhan yang dge slong las kyi 'bras bu rnam par smin pa shes pa des sems can dmyal ba rab tu tsha ba'i 'khor la brtags na/ des thos pa las byung ba'i shes pas sems can dmyal ba phyogs thams cad rab tu sreg pa zhes bya ba mthong ngo // der sems can dag las gang gis skye bar 'gyur snyam nas des brtags na/ gang gis srog gcod pa dang / ma byin par len pa dang / 'dod pas log par g.yem pa dang / chang 'thung ba dang / smra ba dang / log par lta ba ni snga ma bzhin no// dge bsnyen ma bslab pa'i gzhi lnga yod pa sun phyung na de lus dang bral nas ngan 'gro log par ltung ba sems can dmyal ba phyogs thams cad rab tu sreg par skye bar 'gyur ro// der gnod pa 'di dag 'byung bar 'gyur te/ 'di lta ste/ sems can dmyal ba de ji ltar khab kyi bu ga tsam yang med pa de ltar kun nas rtag tu nam mkha' la yang rab tu 'bar bar 'gyur ba der sngar de'i lag pa me'i nang du 'jug ste/ ngu skad 'byin pa na me tsha zhing rtsub pa shin tu drag pa'i stobs kyis ji ltar de'i thal ba yang mi mngon pa de ltar sreg go// de nas yang 'byung bar 'gyur te/ lo 'bum phrag du mar sreg go// de las thar nas mgon 'dod pa/ skyabs 'dod pa/ de gar bab bab tu 'bros pa dang / gshin rje'i mi rnams kyis bzung ngo // bzung nas kyang lcags kyi thag pa kun nas rab tu 'bar bdag gis rkang mthil gyi bar nas mgo'i bar de dag 'ching ste/ de'i khrag de dag thams cad de'i mgo la bsdus so// de phyis sems can dmyal ba pa de dag la gzugs pa'i phur pa blangs te mgor btsugs nas shugs kyis btab ste/ 'di ltar phur pa de mgul par byung ngo // byung nas kyang shugs kyis phyung ba dang / de'i khrag de ji ltar sems can dmyal ba pa'i mgo las zangs bskol ba'i khrag 'byung ba de dang kyang khyad par med pa de ltar tsha ba 'byung ngo // de rang gi lus las byung ba'i khrag des lo 'bum phrag du mar 'khru'o// sreg go// 'chi'o// de'i las kyi mthus 'byung bar 'gyur te/ ji srid du de'i sdig pa'i las bcom zhing spangs la zad par ma byas pa de srid du/ sdig pa'i las des sreg go// 'tshed do// de phyis sems can dmyal ba pa de las thar bar 'gyur te/ thar nas kyang las de dang rgyu 'thun pa'i 'bras bus lo 'bum phrag du mar dang dud 'gro dag tu skye bar 'gyur te/ der bkres pa dang skom pa'i sdug bsngal dag myong bar 'gyur ro// dud 'gro rnams su gcig la gcig lus brgya phrag du ma dag za zhing pha rol dag gis rnam par 'jig par 'gyur ro// de sdug bsngal de dag myong nas gal te gnya' shing gi bu gar rus sbal 'jug pa lta bur mi rnams dang skal ba mnyam par mir skyes na de dbul zhing nad bu can dang / pha rol gyis gnod pa dang / sems g.yengs pa dang / tshe thung bar 'gyur zhing tshe rabs bzhi brgyar za mar 'gyur ba mthong ngo // de nas yang dge slong las kyi 'bras bu rnam par smin pa shes pa des sems can dmyal ba chen po rab tu tsha ba'i 'khor la brtags na/ des thos pa las byung ba'i shes pas sems can dmyal ba lus chen po shin tu sgra 'byin 'jigs 'jigs ltar 'dug pa zhes bya ba mthong ngo // der sems can dag las gang gis skye bar 'gyur snyam nas des brtags na/ gang gis srog gcod pa dang / ma byin par len pa dang / 'dod pas log par g.yem pa dang / chang 'thung ba dang / smra ba dang / log par lta ba ni snga ma bzhin no// gang gis tse lu ma rab tu sun 'byin par byed na/ de lus dang bral nas ngan 'gro log par ltung ba sems can dmyal ba lus chen po shin tu sgra 'byin 'jigs 'jigs ltar 'dug par skye bar 'gyur ro// der gang sems can dmyal ba yang sos la sogs pa'i gnod pa 'byung ba bsdus pa de dag thams cad sems can dmyal ba lus chen po shin tu sgra 'byin 'jigs 'jigs ltar 'dug par 'byung ba'i steng du khyad par du 'byung ba ni 'di ltar gang gi lus dpag tshad tsam la mar sar ltar shin tu snyi ba'i lus de de dag gis bzung nas spu 'byin pa'i phra skam gyis ji ltar yungs kar gyi 'bru tsam du de ltar sen mo la sogs pa nas rkang pa'i bar dag gcod par byed do// sdug bsngal gyis nyam thag pa de ji ltar sgra sems can dmyal ba pa gzhan dag gi thos nas kyang snying zags shing rdol ba de ltar sgra skad 'byin to// thog ma med pa'i dus nas de'i las kyi 'bras bus bslus shing sems kyi dgras yongs su bslus pa'i sems can dmyal ba pa shin tu sdug bsngal bas nyam thag pa de dag nyid mthong nas 'di ltar gshin rje'i mi rnams kyis rjes su bstan pa'i tshigs su bcad pa smras pa/ 'dod pa yang dag ston pa'i tshig // snyan cing yid 'ong sna tshogs dag // smras pa sdig pa chen po yin// de yi 'bras bu 'dir 'ongs so// 'dod par gyur pa'i tshig smra bas// spu gri rnon por brdar ba yi// so yis bdag rang bdag nyid kyi// lce ni yang dag bcad kyang sla// sems can 'dod chags kyis bslus shing // zhe sdang gis ni yongs gdungs la// gti mug dbang du song ba dag // tshig mi snyan par smra bar byed// 'dod chags chung bas zin pa gang // nyes par byed pa mang du byed// rmongs pa gti mug dbang song ste// sdug bsngal las ni sdug bsngal 'thob// 'dod pa'i dga' ba yud tsam ste// de ni bden med brtag pa'ang min// 'gyur ba shin tu mi bzad de// de ltas de ni yongs su spongs// 'dod chags zil gyis non pa'i mi// sems can dmyal ba'i gnas su gnas// gang dag 'dod chags dbang mi 'gro// de dag dmyal ba'i 'jigs pa med// de ni sdig pa'i las byas pas// ngan song nges par myong ba yin// blong zhing dman pa snying rje'i skad// ci zhig de ring yongs su gdung // sems can dmyal ba sdig byed pa// las zad nas ni thar 'gyur gyi// rnam par sgra 'byin mang 'gyur ba// thar pa dag tu ga la 'gyur// mi 'dod ngan 'gror 'gro ba'i las// byas pas 'dod chags dbang du gnas// rmongs pa gang zhig smre sngags 'don// de ni don med yongs su 'don// gang zhig ma 'ongs 'bras bu shes// da ltar byung ba'i dge la dga'// de ni dmyal bar skad mi 'byin// khyod ni ji ltar rjes su gdung // de ltar yang de la ston pa dang / las byed pa ngan pa byas pa de gshin rje'i mi de rnams kyis rjes su bstan nas kyang ji srid du de'i sdig pa'i las bcom zhing spangs la zad par ma byas pa de srid du gnod pa rnam pa tha dad pa sna tshogs du ma dag gis gnod par byed do// de sems can dmyal ba de las thar nas las de dang rgyu 'thun pa'i 'bras bus tshe rabs stong phrag du mar dud 'gror skye bar 'gyur/ gal te brgya la gnya' shing gi bu gar rus sbal 'jug pa lta bur mi rnams dang skal ba mnyam par mir skyes na tshe thung zhing dbul ba dang / sems g.yengs pa dang / ngag skye bo kun gyi yid mi ches par 'gyur zhing tshe rabs bzhi stong du za mar 'gyur ba mthong ngo // de nas yang dge slong las kyi 'bras bu rnam par smin pa shes pa des sems can dmyal ba chen po rab tu tsha ba'i 'khor la brtags na des thos pa las byung ba'i shes pas sems can dmyal ba me spyi gtsug lta bu zhes bya ba mthong ngo // der sems can dag las gang gis skye bar 'gyur snyam nas des brtags na/ gang gis srog gcod pa dang / ma byin par len pa dang / 'dod pas log par g.yem pa dang / chang 'thung ba dang / smra ba dang / log par lta ba kun tu bsten cing bsgoms te mang du byas pas 'gyur ro// gang gis zhe sdang ba med cing spyod pa dang ldan pa'i bu mo'i skye gnas ma yin pa'i sgo sun phyung na/ de lus dang bral nas ngan 'gro log par ltung ba sems can dmyal ba me spyi gtsug lta bur skye bar 'gyur ro// der gang sems can dmyal ba chen po yang sos la sogs pa'i sdug bsngal de dag thams cad bcu 'gyur du 'byung ba'i steng du khyad par du 'gyur ba ni sems can dmyal ba me spyi gtsug lta bu de spyi gtsug 'dra la srog chags spyi gtsug ces bya ba byad gzugs gzhu rgyud ltar ring zhing dug shin tu drag pa yod la mthong na yang shin tu drag pa gnas so// de nas sems can dmyal ba pa de/ gshin rje'i mi rnams kyis bzung nas lcags kyis gzhi rab tu 'bar bar phor bu'i nang du lus thams cad dang / lag pa dang / rkang pa thams cad nub par bcug cing me shin tu tsha bas rgyab sreg pa na ngu skad 'byin cing cho nges 'debs so// de nas gshin rje'i mi de rnams kyis sa srog chags me spyi gtsug lta bu zhes bya ba de dag blangs nas sems can dmyal ba pa de rnams kyi rkub tu 'jug par byed do// de dag gi lus gzhu rgyud lta bu yin zhing dug rnon po shin tu mkhrang la tsha ba yod pa'i lus can de 'jug par byed do// de rab tu 'jug pa na reg pa me lta bur tsha ste/ sems can dmyal ba pa de dag thog ma nyid du de'i rkub sreg par byed do// bsregs nas za'o// de zos nas nang du 'jug ste long ka sreg go// bsregs nas kyang za'o// long ka zos nas lhag ma med par byas te/ gyen du byung nas pho ba sreg cing za'o// mcher pa sreg ste de bsregs nas za'o// de yang zos nas rgyu ma dang pho ba'i gnas ga la ba der 'gro'o// song nas pho ba'i gnas dang / gzhan rgyu ma dang gnye ma dag 'cha' zhing za'o// thams cad lhag ma med par bsregs shing zos pa dang sems can dmyal ba pa de'i rus pa seng seng por byas kyang srog dang ni mi 'bral lo// de phyis mid pa ga la ba der song nas de snying la 'cha' zhing yongs su sreg par byed do// de sreg cing kun nas za ba na ngu skad 'byin cing cho nges 'debs la yongs su smre sngags 'don to// de'i nang na me spyi gtsug lta bu 'bar zhing phyi rol tu sems can dmyal ba pa'i me ste me de gnyis kyis sreg cing za'o// de nas me spyi gtsug lta bu des de'i mid pa'i nang zos nas kha ga la ba der song ste/ de dang por lce drung 'cha' zhing za'o// de zos nas rna ba'i phyogs su song ste/ de yang za'o// dang glad rgyas ga la ba der song ste/ des dang glad rgyas de dag zos shing thod pa dang mgor gtogs pa zos nas thod pa dang mgor gtogs pa phug ste 'gro yang de'i las kyi mthus sems can dmyal ba pa de 'chi bar ni mi byed do// de'i lus kun nas bu ga yod de/ bu ga de dag tu zhugs nas sems can dmyal ba pa de mes sreg par byed cing rab tu 'bar bar byed do// nyes par byas pa'i las kyi mtha' spyad pa de'i lus kyi nang dang phyi rol kun nas rab tu 'bar ba yin te/ de ltar lo 'bum phrag du mar za zhing za'o// de nas yang 'tsho bar 'gyur la de nas yang 'chi bar 'gyur ro// de nas yang 'tsho ste/ de ltar mi 'di de'i nyes par byas pa byas shing bsags pa'i mthus gnod pa dag myong bar 'gyur ro// de de las thar nas gar bab bab tu 'bros pa dang / des sbrul chen po'i tshogs 'ong ba mthong ngo // des de mthong nas shin tu skrag cing yi mug ste gar bab bab tu 'bros so// de nas las kyis byas pa'i rlung gi shugs lta bu'i sbrul de dag mi de la 'dzin to// bzung nas mche ba chen po rno zhing dug chen po drag pas kun nas bskor nas sems can dmyal ba pa de lan brgya'am yang na lan stong du sreg par byed do// sdug bsngal gyis kun nas nyam thag pa de bkres pa dang / skom pa'i me dang / sbrul gyi dug gi me dang / sems can dmyal ba pa'i me ste/ me gsum gyis sreg go// de ltar de ji srid du de'i sdig pa'i las bcom zhing spangs la zad par ma byas pa de srid du lo 'bum phrag du ma lo bgrang gis mi lang bar sreg go// de phyis sems can dmyal ba de las thar bar 'gyur te/ thar nas kyang las de dang rgyu 'thun pa'i 'bras bus tshe rabs stong phrag du mar dang dud 'gro dag tu skye bar 'gyur te/ rnams su shin tu bkres pa dang / skom pas gdungs par 'gyur/ dang dud 'gro dag tu dud 'gror 'gyur ba thams cad du yang tshe rabs tshe rabs su 'byung zhing za bar 'gyur ro// de de las thar nas kyang gal te gnya' shing gi bu gar rus sbal 'jug pa lta bur mi rnams dang skal ba mnyam par mir skyes na de tshe rabs lnga brgyar ma ning du 'gyur ba mthong ngo // de nas yang dge slong las kyi 'bras bu rnam par smin pa shes pa des sems can dmyal ba chen po rab tu tsha ba'i 'khor la brtags na/ des thos pa las byung ba'i shes pas sems can dmyal ba mdag me bye ma lta bu'i char rtag tu 'bab pa zhes bya ba mthong ngo // der sems can dag las gang gis skye bar 'gyur snyam nas des brtags na/ gang gis srog gcod pa dang / ma byin par len pa dang / 'dod pas log par g.yem pa dang / chang 'thung ba dang / smra ba dang / log par lta ba kun tu bsten cing bsgoms te mang du byas pas 'gyur ro// gang gis tse lu ma sun 'byin par byed cing sun phyung nas kyang rjes su dga' bar byed la de nyid la shin tu chags par byed na de lus dang bral nas ngan 'gro log par ltung ba sems can dmyal ba mdag me bye ma lta bu'i char rtag tu 'bab par skye bar 'gyur ro// der gang sems can dmyal ba yang sos la sogs pa'i gnod pa bsdus pa de dag thams cad sems can dmyal ba 'dir 'byung ba'i steng du gnod pa khyad par du 'byung ba dag ni/ 'di lta ste/ sems can dmyal ba pa de'i 'khor ni dpag tshad lnga brgya yod la de thams cad rab tu 'bar ba/ bye ma rdo rje'i me mdag lta bu dag gis der dpe bya bar yang mi nus par gang ste/ 'di ltar 'tshed pa po yang nub par 'gyur na sems can dmyal ba pa las lci ba lta smos kyang ci dgos te/ de ji ltar chu 'bab pa'i shugs kyis ded pa de ltar der 'jug go// de nas yang las kyis nub pa 'byung bar 'gyur te/ de bye ma rdo rje'i gzegs ma lta bur zur gsum yod cing so rno ba de dag gis ji ltar de'i rus pa lhag ma yang med pa de ltar 'thag go// de nas yang 'tsho bar 'gyur la de nas yang 'thag ste 'chi zhing skye'o// de kun nas dga' ba med cing bye ma rab tu 'bar ba'i nang du nub ste/ sreg cing 'tshed pa dang skad 'byin cing yongs su smre sngags 'don te/ de las kyis bsgribs pa sdug bsngal de las bdag nyid thar bar mi nus so// de yun ring mo zhig 'das la gal te las zad nas sems can dmyal ba de las thar bar 'gyur te/ de las de dang rgyu 'thun pa'i 'bras bus de tshe rabs stong phrag du mar dang dud 'gro dag tu bkres pa dang skom pas gdungs par 'gyur/ dud 'gro gcig la gcig za bar srog lan stong 'chad par 'gyur/ de las thar nas kyang gal te gnya' shing gi bu gar rus sbal 'jug pa lta bur mi rnams dang skal ba mnyam par mir skyes na de tshe rabs lnga brgyar dbul zhing nad bu can dang / smyo ba dang / ngag yid mi ches pa dang / gzhan gyis bkol ba dang / za mar 'gyur ba mthong ngo // de nas yang dge slong las kyi 'bras bu rnam par smin pa shes pa des sems can dmyal ba chen po rab tu tsha ba'i 'khor la brtags na/ des thos pa las byung ba'i shes pas sems can dmyal ba nang na me mdag yod pa zhes bya ba ji ltar 'dug pa mthong ngo // der sems can dag las gang gis skye bar 'gyur snyam nas des brtags na/ gang gis srog gcod pa dang / ma byin par len pa dang / 'dod pas log par g.yem pa dang / chang 'thung ba dang / smra ba dang / log par lta ba kun tu bsten cing bsgoms te mang du byas pa ni snga ma bzhin du 'gyur ro// gang gis dge bsnyen ma bslab pa'i gzhi lnga yod pa stobs kyis mnan nas mi tshangs par spyad pas bslab pa dral cing 'di snyam du srung ma mo bslab pa'i gzhi las 'das pa chos ma yin pa gang yang med do snyam du blo skye zhing las kyi 'bras bu la yid mi ches na de lus dang bral nas ngan 'gro log par ltung ba sems can dmyal ba nang na me mdag yod par skye bar 'gyur ro// der gang sems can dmyal ba yang sos la sogs pa'i gnod pa bsdus pa de dag thams cad sems can dmyal ba 'dir 'byung ba'i steng du khyad par du 'byung ba ni 'di ltar sems can dmyal ba de kun nas me mdag gi ri lnga la 'di lta ste/ kun sreg dang / gting zab dang / mun nag thibs dang / me mdag tsha ba lta bu dang / las mngon sum pa rnams kyis yongs su bskor ba der sems can dmyal ba de kun nas dpag tshad stong yod la/ ri de dag kyang kun nas ri khor yug dang khor yug chen po dag dang ha cang mi ring ba na yod de/ der sems can dmyal ba pa des ri de dag me tog ud pa las gang ba lta bu dang / shing ljon pa dang / nags tshal dang / lteng ka phun sum tshogs pa lta bur mthong ste/ de dag bde ba myang bar bya ba'i phyir de gang gi tshe brgyugs pa dang / de'i tshe las kyi rlung me lta bu langs pas bdas so// me mdag de dag kyang rlung des bus so// bus pa des sems can dmyal ba pa de kun nas yongs su dkris so// lus thams cad yongs su bsregs pa de yang ri de dag gi gzugs sngon por mthong ste/ tsha bas gdungs pa mgon 'dod pa/ skyabs 'dod pa/ dpung gnyen 'dod pa de yang rgyug go// de gang gi tshe ri de'i drung du phyin pa dang / de 'di ltar kun nas byi brun la lcags kyi mda' 'phen pa 'phangs pa tsam gyis 'gro ba mi mngon pa de ltar sems can dmyal ba pa de me mdag gi nang du 'gro ba'i 'gros kyang gar song gtol med par mi mngon no// de der song ma thag tu 'di ltar sreg cing 'tshed la skol ba na mun pa mun nag gi nang du song nas dbang po thams cad 'gags shing sdug bsngal thams cad kyi gzhir gyur te/ nyes pa byas pa'i 'bras bu thams cad mngon sum du byung la des gang mi dge ba byas shing bsags pa de dag de'i las kyi shugs kyis 'ongs pa'i 'bras bu la nye bar spyod do// de ltar de me mdag gi mun pa'i nang na dpung gnyen med cing grogs med pa sdug bsngal mi bzad pas nyam thag par gyur pa/ yun ring du rang gis byas pa'i las kyi 'bras bu la spyod par zhugs pa yun ring du 'tshed do// de gal te yang las kyi rlung de dag nyid kyis me mdag de dag gi nang nas 'byin par byed de/ lus thams cad bskol cing sdug bsngal thams cad kyis nyam thag pa de rkang pa gar bab bab tu 'dor ro// de nas yang 'byung bar 'gyur te/ gshin rje'i mi rnams kyis bzung ngo // bzung nas kyang de'i rkub sog le rab tu 'bar bas gcod do// bcad cing gtubs nas yang shin tu gzhon sha can du skye bar 'gyur te/ de ltar lo 'bum phrag du mar de sog le'i sdug bsngal myong zhing de 'di skad du rnam par sgra 'byin par byed do// bdag gis las dag byas pa yi// 'bras bu de dag bdag nyid yin// 'dod chags dgra yis gdungs pa na// phyi nas sems can dmyal bar 'ongs// 'dod chags gdungs pa'i las can gyi// bag med sa na mi gtsang ba'i// zhags pa de yis bcings pa yis// bdag ni gnas 'di dag tu 'ongs// sngon chad bdag ni 'dod chags kyi// 'bras bu tsha snyam mi byed de// mi shes pa yis bdag bslus pas// 'dir ni bdag gis byas la spyod// brtse med shin tu drag pa yi// sdig pa dag gi dbang du song // sdug bsngal rgya mtsho mtha' yas pa// 'di las bdag nyid ji ltar thar// sdug bsngal dag las sdug bsngal las// 'di yis bdag ni yongs su 'tshed// bdag ni sems dmyal zad pa 'am// bde ba 'thob pa ma mthong ngo // de ltar sems can dmyal ba pa de nang na me mdag yod pa'i sems can dmyal bar shin tu sdug bsngal bas nyam thag cing ngu skad 'don te/ sems can dmyal ba pa de ji srid du de'i sdig pa'i las bcom zhing spangs la zad par ma byas pa de srid du sdug bsngal myong bar 'gyur ro// de phyis sems can dmyal ba de las thar bar 'gyur te/ thar nas kyang las de dang rgyu 'thun pa'i 'bras bus tshe rabs brgya phrag du mar dang dud 'gro dag tu skye bar 'gyur te/ rnams su bkres pa dang skom pas gdungs pa'i lus can dag gcig la gcig lta ba kho nar zad do// dud 'gro rnams su gcig la gcig za ba lus lan brgyar 'chi bar 'gyur ro// de de las thar nas gal te gnya' shing gi bu gar rus sbal 'jug pa lta bur mi rnams dang skal ba mnyam par mir skyes na de'i las kyi mthus rtag tu rims nad kyis 'debs shing dbul ba dang / nad bu can dang / yan lag ma tshang bar 'gyur ba mthong ngo // de nas yang dge slong las kyi 'bras bu rnam par smin pa shes pa des sems can dmyal ba chen po rab tu tsha ba'i 'khor la brtags na/ des thos pa las byung ba'i shes pas/ sems can dmyal ba a la la zer zhes bya ba mthong ngo // der sems can dag las gang gis skye bar 'gyur snyam nas/ des brtags na/ gang gis srog gcod pa dang / ma byin par len pa dang / 'dod pas log par g.yem pa dang / chang 'thung ba dang / smra ba dang / log par lta ba kun tu bsten cing bsgoms te mang du byas pas 'gyur ro// des 'di ltar bslab pa'i gzhi gcig gam/ gnyis sam/ gsum mam/ bzhi'am/ lnga las gzhan pa blangs pa dang / bu sring ngam/ bu sring dang 'dra ba'am/ grogs kyi chung ma 'os pa ma yin pa dag la des 'di ltar brda byas nas slu bar byed na de lus dang bral nas ngan 'gro log par ltung ba sems can dmyal ba a la la zer bar skye bar 'gyur ro// der skyes nas kyang gang sems can dmyal ba yang sos la sogs pa'i gnod pa bsdus pa de dag thams cad 'byung ba'i steng du khyad par du 'byung ba ni 'di ltar rlung shin tu drag cing shin tu rtsub la shin tu mi bzad pa shugs kyis mgyogs pa dang ldan pa ldang la/ gang gis sems can dmyal ba de dag gi lus so sor khyer bar byed de/ ji ltar rlung chen po shin tu mi bzad cing rtsub pas ras bal gyi spu'am/ spu'i snod glongs na spu rnams kyi gdags pa yang mi mngon par khyer ro// gang gis khyer ba'i ras bal de dag gi spu rnams rlung des phyogs bcur bdas shing khyer ba phan tshun thug pa de ltar sems can dmyal ba de dag gi lus sems can dmyal ba'i rlung spu gri lta bu des 'di ltar bye ma'i tshad tsam du yang mi mngon par khyer ro// gang gis lus de dag spu tsam dang nyung ngu nyung ngur byed de/ yan lag dang nying lag thams cad gdags par yang mngon par mi byed do// las ngan pa byas pas yang lus de dag 'byung bar 'gyur te/ de ltar ji srid du de'i sdig pa'i las bcom zhing spangs la zad par ma byas pa de srid du yang 'dod chags kyi dbang gis snga ma bzhin du khyer ro// yun ring mo zhig 'das nas gal te brgya la de'i rlung gi gnod pa las thar na de la byi ba mche ba rdo rje lta bu yod pa 'byung la gang de'i rkub yungs 'bru tsam du rlog ste/ brlags nas ngu skad 'don bzhin du za bar byed do// de zos nas rgyu ma dag za'o// long ka thams cad kyang za'o// long ka de dag zos nas rgyab tu 'byung la de'i rgal tshigs za ste/ de ltar de'i las kyi mthus sems can dmyal ba de lo 'bum phrag du mar sdug bsngal myong bar 'gyur ro// de gal te de las thar bar 'gyur te/ de yun ring mo zhig 'das nas gal te nyon mongs pa de las thar nas de gar bab bab tu 'bros so// de nas rang gi lus las byung ba'i srog chags mar ko ta ka rnams kyis gang zhing de'i rkub kyang de nas 'cha' zhing za'o// de ji srid du de'i sdig pa'i las bcom zhing spangs la zad par ma byas pa de srid du srog chags mar ko ta ka de rnams kyi sdug bsngal mi bzad pas ngu bar byed de/ 'o dod 'bod/ sgra skad 'byin/ smre sngags 'don to// de phyis sems can dmyal ba de las thar bar 'gyur te/ thar nas kyang las de dang rgyu 'thun pa'i 'bras bus tshe rabs stong phrag du mar rang gi sha la za bar skye bar 'gyur te/ ji ltar de'i tshe des bdag nyid kyi bud med ma yin pa la mi tshangs par spyod pas rang gi sha la za ste/ des bdag nyid 'tsho bar byed do// gal te brgya la kyi 'jig rten de las thar nas kyang de phag gi skye gnas su skye bar 'gyur te/ ji ltar des rang gi ma dag la chos ma yin pa byas pas gang du skyes par rang gi mas za bar byed do// de gal te de las thar nas gnya' shing gi bu gar rus sbal 'jug pa lta bur mi rnams dang skal ba mnyam par mir skyes na/ de rtag tu skyes pa'i nad kyis 'debs shing de nad drag po mi bzad pas gnod pa byed la de'i pho mtshan gcod par byed do// gal te brgya la de'i chung ma zhig yod par gyur na yang ji ltar des pha rol gyi bud med 'os pa ma yin par phrogs pa ltar/ de yang rung ba ma yin pa'i mi dag gis de 'phrog par byed de/ mi'i don 'di thams cad med par byed pa ni 'di lta ste/ 'jig rten dang 'jig rten las 'das pa'i chos rnams dang 'gal ba 'os pa ma yin pa'i drung du 'gro ba'o// de nas yang dge slong las kyi 'bras bu rnam par smin pa shes pa des sems can dmyal ba chen po rab tu tsha ba'i 'khor la brtags na/ des thos pa las byung ba'i shes pas sems can dmyal ba chen po rab tu tsha ba'i 'khor sems can dmyal ba shar gyur pa thams cad sdug bsngal ba zhes bya ba ji ltar 'dug pa mthong ngo // der sems can dag las gang gis skye bar 'gyur snyam nas des brtags na/ gang gis srog gcod pa dang / ma byin par len pa dang / 'dod pas log par g.yem pa dang / chang 'thung ba dang / smra ba dang / log par lta ba kun tu bsten cing bsgoms te mang du byas pas 'gyur ro// bud med sdom pa blangs pa gang gis 'os pa ma yin pa'i dge slong dbang du byas te/ chang blud nas de 'khrul par byas shing yid la gcags pa bskyed na/ de lus dang bral nas ngan 'gro log par ltung ba sems can dmyal ba shar gyur pa thams cad sdug bsngal bar skye bar 'gyur ro// der gang sems can dmyal ba yang sos la sogs pa'i sdug bsngal dang gnod pa bsdus pa de dag thams cad 'byung bar 'gyur te/ gang gis rtag tu tshul khrims dang ldan pa 'os pa ma yin pa la 'os pa nyid du goms par byed na/ de rtag tu mi dge bar zhugs pa des lam ngan pa de nyid rjes su sten par byed do// las kyi gzhi ngan pa byas pa'i ngang tshul can mi dge ba'i las kyi mtha' spyad pa des mi dge ba'i lam de rjes su sten cing goms par byed do// sems can dmyal ba de sdug bsngal ches drag pa dang / sdug bsngal ches mi bzad pa dang / sdug bsngal ches rtsub cing tsha ba dag shin tu so sor myong bar 'gyur te/ der gang sems can dmyal ba yang sos la sogs pa'i sdug bsngal bsdus pa de dag thams cad 'byung ba'i steng du khyad par du 'byung ba ni 'di lta ste/ rkang pa'i mthe bo la sogs pa nas mgo'i bar du mtshon cha hu lu rab tu 'bar ba dag gis sha ma gtogs par pags pa gcod par byed de/ de ltar de'i yan lag dang nying lag thams cad dang / pags pa dag gcod par byed pa'i sdug bsngal shin tu mi bzad do// de'i pags pa de dag kyang sa'i nang du bcug nas sreg par byed de/ de'i lus pags pa med pa'i lus de dag la gshin rje'i mi de rnams kyis lcags kyi snod kyi nang du ba tshwa rab tu skol ba khyer nas ldugs par byed de/ des de sreg par byed/ skol bar byed do// sdug bsngal gyis nyam thag cing sdug bsngal tsha ba rtsub pas/ nyam thag pa de ngu skad 'byin cing cho nges 'debs la yongs su smre sngags 'don to// de ltar de lo 'bum phrag du mar sdug bsngal myong bar 'gyur zhing lo bgrang gis mi lang ba'i bar du myong bar 'gyur te/ ji srid du de'i sdig pa'i las byas shing bsags pa bcom zhing spangs la zad par ma byas pa de srid du sdug bsngal tsha ba shin tu mi bzad pas gdungs so// de phyis sems can dmyal ba de las thar bar 'gyur te/ thar nas kyang gal te yi dgas dang dud 'gro dag tu ma skyes la gnya' shing gi bu gar rus sbal 'jug pa lta bur mi rnams dang skal ba mnyam par mir skyes na/ las de dang rgyu 'thun pa'i 'bras bus de dbul zhing nad bu can dang / lus dag la nad shin tu mi bzad pas thebs par 'gyur/ de rgya mtsho'i nang gi bar dag tu gang ris 'thun par 'gyur ba mi ma tshang ba 'di lta ste/ rkang pa gcig pa dang / sna gcig pa dang / lag pa gcig pa dang / lus chung ba dang / tshe thung ba rnams te/ 'di lta ste/ der skyes pa nyi ma gcig cig thub par 'gyur ba mthong ngo // // 'phags pa dam pa'i chos dran pa nye bar gzhag pa/ bam po bcu bzhi pa/ de nas yang dge slong las kyi 'bras bu rnam par smin pa shes pa des sems can dmyal ba chen po rab tu tsha ba'i 'khor la brtags na/ des thos pa las byung ba'i shes pas sems can dmyal ba chu bo rab med rab tu tsha ba zhes bya ba yod pa mthong ngo // der sems can dag las gang gis skye bar 'gyur snyam nas des brtags na/ gang gis srog gcod pa dang / ma byin par len pa dang / 'dod pas log par g.yem pa dang / chang 'thung ba dang / smra ba dang / log par lta ba kun tu bsten cing bsgoms te mang du byas pas 'gyur ro// stegs bu'i dbus su me bus nas lag pas bzung ste bskor nas sna blan pa grogs kyi chung ma nyams pa med pa la sun 'byin par byed cing sun phyung nas kyang mngon par dga' bar byed/ yang dag par dga' bar byed la/ dga' bar byed pa mi dge ba de nyid la kun tu spyod na/ de lus dang bral nas ngan 'gro log par ltung ba sems can dmyal ba chu bo rab med rab tu tsha bar skye bar 'gyur ro// der skyes nas gang sems can dmyal ba yang sos la sogs pa'i 'khor gyi gnod pa bsdus pa de dag thams cad 'byung ba'i steng du gnod pa khyad par du 'byung ba ni mun nag thibs pos nam mkha' gang ba nas las kyis byas pa'i dbyug pa dang / ral gri shin tu rno ba dag rab tu 'bar ba der sems can/ dmyal ba pa de'i lus nang du nub bo// // nang du nub nas sreg par byed cing yan lag dang nying lag thams cad shin tu 'bugs par byed/ gsheg par byed/ sreg par byed/ 'tshed par byed/ yan lag dang / nying lag thams cad phan tshun 'dral bar byed do// de'i phyi rol me'i sdug bsngal gyis kyang sreg par byed cing nang du dbyug pa dang ral gris gsheg pa'i sdug bsngal ba na/ sdug bsngal shin tu mi bzad cing tsha la rtsub pa gzhan dang mtshungs pa med pa'i sdug bsngal myong ngo // sdug bsngal des bsgribs pa de gar bab bab tu 'bros pa dang / des ngam grog chen po na chu bo rab med rab tu tsha ba zhes bya bar las las byung ba'i sbrul gdug pa rnams kyis rab tu gang bar mthong ngo // der sdug bsngal gyis gdungs pa des 'khrul par mthong ste/ mi tho 'tsham par byed pa de rnams kyis de rab tu so sor phye nas sbrul gdug pa rnams kyis za bar byed do// sbrul gdug pa'i mche ba rnon po rnams kyis kun nas shin tu sdug bsngal gyis nyam thag pa de/ der ji srid du de sdig pa'i las bcom zhing spangs la zad par ma byas pa de srid du ngu skad 'byin cing cho nges 'debs la yongs su smre sngags 'don to// de phyis de las yun ring mo zhig 'das shing lo bgrang gis mi lang ba na thar bar 'gyur te/ thar nas kyang gal te dang dud 'gro dag tu ma skyes la gnya' shing gi bu gar rus sbal 'jug pa lta bur mi rnams dang skal ba mnyam par mir skyes na/ las de dang rgyu 'thun pa'i 'bras bus de dbul zhing nad bu can dang / yongs su smre sngags 'don pa dang / gzhan gyis bkol ba dang / dbang po ma tshang bar 'gyur/ mi byad gzugs rta rgod ma 'dra zhing tshang tshing gangs ri lta bu'i nang du skye la/ der kha zas 'bras bu'i rtsa ba 'ba' zhig gis 'tsho bar byed de/ de gzhan las skyes pa'i kha zas nams kyang mngon par shes par mi 'gyur ba mthong ngo // de nas yang dge slong las kyi 'bras bu rnam par smin pa shes pa des sems can dmyal ba chen po rab tu tsha ba'i 'khor la brtags na/ des thos pa las byung ba'i shes pas sems can dmyal ba rtag tu mun pa zhes bya ba mthong ngo // der sems can dag las gang gis skye bar 'gyur snyam nas des brtags na/ gang gis srog gcod pa dang / ma byin par len pa dang / 'dod pas log par g.yem pa dang / chang 'thung ba dang / smra ba dang / log par lta ba kun tu bsten cing bsgoms te mang du byas pas 'gyur ro// phyi rol pa'i 'dod chags dang bral ba de phyis 'dod chags mngon par spangs te 'dod chags zhe sdang gti mug dang bral ba de bud med dag gis bslus nas yang 'dod pa rnams la 'jug par byed na/ de lus dang bral nas ngan 'gro log par ltung ba sems can dmyal ba rtag tu mun pa zhes bya bar skye bar 'gyur ro// der skyes nas kyang gang sems can dmyal ba yang sos la sogs pa'i gnod pa drag pa bsdus pa de dag thams cad 'byung ba'i steng du khyad par du 'byung ba ni 'di ltar srin bu sa rko zhes bya ba dag gis de ji ltar dbu ba la 'bigs pa de ltar mchu rdo rje ltar rno ba de dag sems can dmyal ba pa de'i nyes par byas pa'i las des 'byung bar 'gyur la gang dag pas ches mi bde ba byed pa yin te/ ches sdug bsngal ba yin no// sa rko de rnams kyis rus pa dag phug pa nas rkang gi bar du za ste/ ji ltar sems can dmyal ba pa'i sdug bsngal bsdus pa de dag thams cad de ltar brgya'i cha dang / stong gi cha dang / brgya phrag stong gi char yang mi phod de/ de ltar bdag nyid de dag las thar bar byed mi nus so// de gang dang gang du 'bros pa de dang de nyid du srin bu dag gis mi gtong bar byed de/ de ltar de lo 'bum phrag du mar sreg go// 'tshed do// sems can dmyal ba pa'i sdug bsngal ches shin tu sdug bsngal ba dag gis nyam thag pa sems can dmyal ba der yun ring du sreg cing 'tshed kyang de'i las byas shing bsags pa sems can dmyal bar grub pa'i mthus 'chi ba'i dus ni mi byed do// de ji srid du de'i sdig pa'i las byas shing bsags pa bcom zhing spangs la zad par ma byas pa de srid du 'tshed do// de gal te dang / dud 'gro dag tu ma skyes la gnya' shing gi bu gar rus sbal 'jug pa lta bur mi rnams dang skal ba mnyam par mir skyes na/ las de dang rgyu 'thun pa'i 'bras bus de mdog ngan cing rkang lag rdol ba dang / tshong pa mo'i bran pho dang / bran mo bum pa thogs par 'gyur ba mthong ngo // de nas yang dge slong las kyi 'bras bu rnam par smin pa shes pa des sems can dmyal ba chen po rab tu tsha ba'i 'khor la brtags na/ des thos pa las byung ba'i shes pas sems can dmyal ba gnod pa'i rgyud ces bya ba mthong ngo // der sems can dag las gang gis skye bar 'gyur snyam nas des brtags na/ gang gis srog gcod pa dang / ma byin par len pa dang / 'dod pas log par g.yem pa dang / chang 'thung ba dang / smra ba dang / log par lta ba kun tu bsten cing bsgoms te mang du byas pas 'gyur ro// tshul khrims dang ldan pa chos kyi lam las nyams pa med pa'i dge slong bag tsha ba med pa'i sar song ba las/ bud med sbyar ma zhig na re bdag la ci dga' ba mdzod cig // gal te dge slong khyod bdag dang lhan cig mjal bar mi mdzad na de bdag gis dge slong 'di bdag la 'dod par byed pa las de kho mos ma 'dod do zhes smra bar bya'o// des na khyod la chad pa chen pos gcod par 'gyur te/ gal te rgyal po'i 'khor nas sam/ gal te bdag gi khyim thab kyis gcod par byed do// gal te mdzad na de bdag gis khyod la bza' ba dang bca' ba mang po dbul bar bya ste/ de ltar 'o skol shin tu dgyes par 'gyur zhing gzhan gyis kyang mi tshor bar 'gyur ro// 'jig rten pa dag la yang dge slong 'di ni shin tu tshul khrims dang ldan pa yin te/ 'di la mal cha dang / na ba'i rkyen gsos sman gyi yo byad mang po dag phul cig ces smra bar bgyi ste/ sbyin pa po dang / sbyin bdag tu 'gyur ro zhes de ltar 'jigs pas bsdigs nas brid de dge slong yang dag pa'i lam las nyams par byed na/ bud med de lus dang bral nas ngan 'gro log par ltung ba sems can dmyal ba gnod pa'i rgyud ces bya ba der skye bar 'gyur ro// der gang sems can dmyal ba chen po yang sos la sogs pa'i gnod pa bsdus pa de dag thams cad 'byung ba'i steng du gnod pa khyad par du 'byung ba dag ni 'di ltar gshin rje'i mi dag gis bud med de bzung ste btsir btsir nas pags pa 'thog par byed do// pags pa de dag btogs nas kyang yang g.yogs par 'byung zhing yang shin tu gzhon nur skye ste/ kha dog shin tu mi sdug par skye'o// de gshin rje'i mi rnams kyis dam por bzung nas lcags kyi so rab tu 'bar ba blangs te de'i lus thams cad 'chad par byed/ rnam par gsheg par byed/ yongs su 'dral bar byed do// sdug bsngal gyis nyam thag pa'i bud med de nyes par byas pa'i las kyis bslus pa yun ring du ngu skad 'don cing cho nges 'debs la yongs su smre sngags 'don to// de ltar gnod pa myong bas gar bab bab tu 'bros pa dang / de nas las kyis sprul pa'i dge slong 'ong ba mthong ste/ sems 'dod pas bsgribs pa sems kyis yongs su bslus pa de de'i drung nyid du rgyug la/ de ltar 'dod pa dgra lta bu las rgyal bar bya bar dka' ba gang de'i gnas su rgyug par byed la de de dang phrad pa dang yongs su 'ju bar byed do// de yang me thab tu gyur nas kun nas rab tu 'bar ba der de rab tu 'jug par byed do// de mi des lo 'bum phrag du mar sems can dmyal ba gnod pa'i rgyud du ji srid du de'i sdig pa'i las byas shing bsags pa bcom zhing spangs la zad par ma byas pa de srid du sdug bsngal drag cing rtsub la shin tu mi bzad pa myong bar 'gyur ro// de phyis sems can dmyal ba de las thar bar 'gyur te/ thar nas kyang las de dang rgyu 'thun pa'i 'bras bus tshe rabs lnga brgyar dud 'gro dag tu skye bar 'gyur ro// gal te gnya' shing gi bu gar rus sbal 'jug pa lta bur mi rnams dang skal ba mnyam par mir skyes na de yang bud med du 'gyur te/ grong khyer dang / grong khyer thams cad kyi ljan ljin 'phyag pa dang / grong khyer pa thams cad kyis smad pa dang / dbul zhing mdog ngan la rkang lag rdol ba dang / byad bzhin mthong na 'jigs su rung ba dang / pha ma dang / gnyen 'dab kyis spangs par 'gyur rtag tu chu phye bkra tsam gyis 'tsho zhing dri ma can dang / bgo ba ngan pa dang / lus kyi phyogs gcig nyams pa dang / lus shin tu chad pa dang / 'gro ba na byis pa rnams kyis rdo dang / bong ba dag gis mngon par 'tshog ste/ sdug bsngal bas 'tsho bar 'gyur ba mthong ngo // de nas yang dge slong las kyi 'bras bu rnam par smin pa shes pa des sems can dmyal ba chen po rab tu tsha ba'i 'khor la brtags na/ des thos pa las byung ba'i shes pas sems can dmyal ba srad bu'i rgyud 'bab pas dkrugs pa zhes bya ba mthong ngo // der sems can dag las gang gis skye bar 'gyur snyam nas des brtags na/ gang gis srog gcod pa dang / ma byin par len pa dang / 'dod pas log par g.yem pa dang / chang 'thung ba dang / smra ba dang / log par lta ba kun tu bsten cing bsgoms te kun tu byas pas 'gyur ro// rgyal po bsnyems pas sam rgyal srid gzhan gyi yul 'khor 'phrog pa'i tshe dge slong ma nyon mongs pa med pa mthus sun phyung na de lus dang bral nas ngan 'gro log par ltung ba sems can dmyal ba srad bu'i rgyud dkrugs par skye bar 'gyur ro// der skyes nas kyang gang sems can dmyal ba yang sos la sogs pa'i gnod pa bsdus pa de dag thams cad 'byung ba'i steng du khyad par du 'byung ba ni ji ltar sems can dmyal ba de thams cad 'di ltar dra ba rdo rje ltar sra ba'i nang du bcug nas der yan lag dang nying lag gi phyogs gang dang gang reg pa de dang der spu gri lta bus kun nas gcod par byed do// der yang ji ltar sbrang bu dag spu la rab tu 'phyang ba de ltar srad bu rdo rje lta bu'i dra ba la 'phyang ngo // de nyid du skye zhing skye zhing 'chi ste/ gshin rje'i mi rnams kyis yan lag dang nying lag thams cad mda' rab tu 'bar ba dag gis sdog par byed do// de dra ba rdo rje ltar sra ba'i nang du bcug cing mda' dag gis kyang sdog pa na sdug bsngal shin tu tsha ba drag cing mi bzad pa dag myong bar 'gyur te/ de ngu skad 'don cing cho nges 'debs la yongs su smre sngags 'don to// sdug bsngal mtha' yas pa dag gis nyam thag cing kun nas dbyer med la bcing ba kun gyis bcings pa na/ de gal te las kyi rkyen gyis thar na shin tu sdug bsngal ba yin te/ gar bab bab tu 'bros so// de me mdag gi rlung de dag gi nang du 'jug ste/ rab tu zhu zhing sreg la yongs su smre sngags 'don cing ngu skad 'byin pa na/ gnyis su med la grogs med pa des rgyang ring po na sgo chen po kun nas gsal ba zhig mthong nas der rgyug cing der rab tu 'jug par byed do// de yang sbrul chen po shugs rab tu drag cing gdug pa zhig yin te des mid do// sems can dmyal ba pa de lus kyi nang der sreg pa na skad 'byin par yang mi nus so// sbrul de yang las las byung ba yin te/ ji lta ji ltar bdag nyid yongs su dkri bar byed pa de lta de ltar sems can dmyal ba pa'i lus nang du zhugs pa de dag thams cad sgra skad 'byin par mi nus shing lus rtsa dang rgyus pa dang bral ba de dag thams cad bye ma ltar zhib mor byed de de ltar lo 'bum phrag du ma lo bye ba grangs med par de sbrul gyi lto der 'tshed do// 'thub bo// de gal te yang sbrul des skyugs pa dang / lus shin tu ma tshang ba/ lus rtsa dang / rgyus pa thams cad shig shig por gyur pa'i lus gar bab bab tu 'bros pa dang / des gshin rje'i mi rnams 'ong ba mthong ste/ de dag gis bzung nas de mtshon rnon po rnams kyis yan lag dang nying lag thams cad chu srin byis pa gsod ltar rnam par zhigs par byed do// de ltar ji srid du de'i sdig pa'i las bcom zhing spangs la zad par ma byas pa de srid du lo 'bum phrag du ma lo bgrang gis mi lang bar yun ring du sdug bsngal myong bar byed do// de phyis sems can dmyal ba de las thar bar 'gyur te/ thar nas kyang las de dang rgyu 'thun pa'i 'bras bus tshe rabs lnga brgyar dang dud 'gro dag tu skye bar 'gyur ro// gal te gnya' shing gi bu gar rus sbal 'jug pa lta bur mi rnams dang skal ba mnyam par mir skyes na de dbul zhing nad bu can dang gzugs mi sdug par 'gyur/ rtag tu sgra mi snyan pa dag gis gnod par 'gyur la lus thams cad dug gis yog cing nyam thag par 'gyur ba mthong ngo // de nas yang dge slong las kyi 'bras bu rnam par smin pa shes pa des sems can dmyal ba chen po rab tu tsha ba'i 'khor la brtags na/ des sems can dmyal ba skra shad 'dzings pa dang / bya khwa yod pa zhes bya ba mthong ngo // der sems can dag las gang gis skye bar 'gyur snyam nas des brtags na/ gang gis srog gcod pa dang / ma byin par len pa dang / 'dod pas log par g.yem pa dang / chang 'thung ba dang / smra ba dang / log par lta ba kun tu bsten cing bsgoms te mang du byas pas 'gyur ro// sring mo chang gis ra ro bar gyur pa la mi rigs par byas na de lus dang bral nas ngan 'gro log par ltung ba sems can dmyal ba skra shad 'dzings pa dang / bya khwa yod par skye bar 'gyur ro// der gang sems can dmyal ba chen po yang sos la sogs pa'i sdug bsngal bsdus pa de dag thams cad 'byung ba'i steng du khyad par du 'byung ba ni 'di lta ste/ zangs kyi zhi ga dag gi nang du 'jug par byed do// zhugs nas kyang der 'ju bar byed do// de nas yang 'tsho bar 'gyur ro// de nas yang 'ju bar byed de/ zhi ga de dag gi nang du bcug nas 'tsho yang 'tsho la 'chi yang 'chi ste/ 'chi ba dang 'tsho bar byed do// de 'di ltar gshin rje'i mi rnams kyis sbud pa gnyis kyis 'bud de/ ji ltar de'i sol ba dang / de'i zhi ga dag dang / sems can dmyal ba pa de'i lus kyang mi mngon par 'bud do// de ltar de lo 'bum phrag du mar zhi ga dag gi nang du bcug nas ji ltar mes gser 'ju ba ltar 'tshed do// de ltar de sems can dmyal ba der nyes par byas pa'i las kyi mtha' spyad pas 'tshed de/ de gal te las zad pas zhi ga de dag gi zhabs kyi nang du lhung ste/ gshin rje'i mi rnams kyis bzung nas brdung ba rnams kyis ji ltar lcags mgar sa dag la lcags gong bur byas te/ lcags mgar gyis kun tu rdung ba de ltar kun tu rdung ngo // de ltar kun tu rdung ba na brdungs pa dang srog chad la de nas yang brdung ba bteg pa dang yang 'tsho ste/ de ltar sems can dmyal ba pa de yun ring du lo bgrang gis mi lang bar 'tshed do// de brgya la de las thar na gshin rje'i mi rnams kyis rnga bo che'i nang du 'jug par byed do// bcug nas kyang las kyis byas pa'i rnga bo che'i sgra gang gis de'i snying zhigs par byed pa rnam pa de lta bu 'byung bar 'gyur te/ snying rnam par zhigs pa de yang 'tsho bar 'gyur la de nas yang 'chi bar 'gyur te/ de ltar de ji srid du de'i sdig pa'i las byas shing bsags pa bcom zhing spangs la zad par ma byas pa de srid du 'tsho zhing 'chi'o// de phyis sems can dmyal ba de las thar bar 'gyur te/ thar nas kyang las de dang rgyu 'thun pa'i 'bras bus tshe rabs drug brgyar dud 'gro dag tu skye bar 'gyur ro// gal te brgya la mi rnams dang skal ba mnyam par mir skyes na de rtag tu snying skrag par 'gyur/ kyi sems ltar rnam par 'khrul cing rgyal po'i 'khor nas rtag tu 'tshe bar 'gyur/ gzhan gyis sgra 'byin par byed cing bcing bas kyang tshe zad par byed de/ nams kyang sems bde bar mi 'gyur ba mthong ngo // de nas yang dge slong las kyi 'bras bu rnam par smin pa shes pa des sems can dmyal ba chen po rab tu tsha ba'i 'khor la brtags na/ des thos pa las byung ba'i shes pas sems can dmyal ba snying rje rje skad sgra 'byin pa zhes bya ba mthong ngo // der sems can dag las gang gis skye bar 'gyur snyam nas des brtags na/ gang gis srog gcod pa dang / ma byin par len pa dang / 'dod pas log par g.yem pa dang / chang 'thung ba dang / smra ba dang / log par lta ba kun tu bsten cing bsgoms te mang du byas pas 'gyur ro// mchod sbyin gyi lam log par lta ba log par mthong ba'i lam gyis sring mo gzhon nu sun 'byin par byed pa ni ji ltar bram ze'i smrang las bud med gzhon nu 'dod chags langs pa gang bag mar ma blangs na des mi'i srog gcod pa dang 'dra ba 'thob par 'gyur ro zhes de ltar smrang ngan pas bslus pas 'os pa ma yin pa la byed pa de lus dang bral nas ngan 'gro log par ltung ba sems can dmyal ba snying rje rje skad sgra 'byin par skye bar 'gyur ro// der gang sems can dmyal ba yang sos la sogs pa'i gnod pa bsdus pa de dag thams cad 'byung ba'i steng du khyad par du 'byung ba ni 'di ltar gshin rje'i mi rnams kyis lag pa dag gis mde'u ste'u ka rab tu 'bar ba 'phen pa de ltar sems can dmyal ba pa 'phen te/ ji ltar bu sa la'i 'dab ma tsam du lus gang nyams pa dang rnam par nyams pa ma yin pa la lhag ma med par byed de/ de ltar yan lag dang nying lag thams cad nyams rnam par nyams shing rab tu 'bar la kun nas sdug bsngal mi bzad pas nyam thag pa mgon med cing grogs med la gnyis su med pa yun ring du lo bgrang gis mi lang bar sdug bsngal tsha ba rtsub pa myong bar 'gyur ro// gal te yang las zad pa'i rkyen gyi dbang gis mde'u ste'u ka dang / ral gri nyam nga ba de las thar na lcags kyis gzhi'i steng na me mdag rab tu 'bar ba'i phung por 'bying bzhin du 'bros so// sdug bsngal gyi gdung ba mang pos nyam thag cing ngu skad 'byin pa'i tshe/ thag nye ba na nags tshal chen po sprin nag po lta bu yod de/ kun nas bya skad snyan pas yongs su bskor cing de'i thag nye ba zhig na mtsho chen po chu rab tu dang ba zhig yod pa mthong nas de 'di snyam du sems so// kye e ma nag po 'di ni nags tshal yin la mtsho sngon po dang yang ldan pa zhig ste/ bdag ni 'dir bde ba thob par 'gyur ro snyam nas mgon 'dod pa/ skyabs 'dod pa/ dpung gnyen 'dod pa de nags tshal de'i drung du sa gzhi me mdag rab tu 'bar ba'i phung por 'bying bzhin du rgyug go// de gang gi tshe thag nye ba na/ nags tshal yod pa de dang bya dag gis kyang bskor ba mthong ba dang / shin tu bde ba 'dod pa dpung gnyen 'dod pa de yang nags de dag nyid kyi drung du rab tu rgyug go// de gal te tshegs chen pos nags de'i drung du phyin pa dang / sngar gzhan du mthong la/ de gzhan zhig tu mthong ste sbrul shin tu gdug cing rab tu 'jigs pa mgo stong yod pa/ mig rab tu 'bar ba/ byad bzhin 'jigs 'jigs ltar 'dug pa zhig dang / bya gang yin pa de dag kyang lus rab tu 'bar la de dag thams cad sems can dmyal ba pa'i sgra skad rab tu 'byin par mthong la sbrul des mod bzhin du bzung nas za bar byed de/ sdug bsngal sna tshogs kyis nyam thag pa cho nges 'debs pa na de yang sbrul de'i kha rab tu 'bar bas bzung nas kha'i bar du bcug ste za bar byed do// de las kyis byas pa'i sbrul de nyid kyis za ba ni yun ring po lo bgrang gis mi lang bar za bar byed do// de gal te las zad nas sbrul de'i kha de nas thar nas skom pas gdungs pas mtsho de'i drung du rgyug go// mtsho de yang dud pa nag pos bsgribs shing nang yang sems can dmyal ba pa'i mes gang ste de mtsho der nub bo// mtsho de zabs su dpag tshad tsam ste/ der nub cing der sdug bsngal mi bzad pa myong ngo // ji srid du de'i sdig pa'i las bcom zhing spangs la zad par ma byas pa de srid du rang gi las dang 'thun pa gzhan dang mi 'dra ba'i sdug bsngal myong bar 'gyur ro// de phyis sems can dmyal ba de las thar bar 'gyur te/ thar nas kyang las de dang rgyu 'thun pa'i 'bras bus tshe rabs bdun brgyar dang / dud 'gro dag tu skye bar 'gyur ro// de gal te gnya' shing gi bu gar rus sbal 'jug pa lta bur mi rnams dang skal ba mnyam par mir skyes na de dbul zhing nad bu can dang / gzhan gyis bkol ba dang / lam gyi bzhi mdo dang / lam po cher sprad pa dang / mi'u thung du 'gyur ba mthong ngo // de nas gzhan yang dge slong las kyi 'bras bu rnam par smin pa shes pa des sems can dmyal ba chen po rab tu tsha ba'i 'khor la brtags na/ des thos pa las byung ba'i shes pas sems can dmyal ba snying rje chen po zhes bya ba mthong ngo // der sems can dag las gang gis skye bar 'gyur snyam nas des brtags na/ gang gis srog gcod pa dang / ma byin par len pa dang / 'dod pas log par g.yem pa dang / chang 'thung ba dang / smra ba dang / log par lta ba kun tu bsten cing bsgoms te mang du byas pas 'gyur ro// gang gis slob tu bcug la slob pa'i tshig de yang dag pa'i lam rab tu ston pa yin na de 'dod chags bdo bas mkhan po de'i chung ma nyes pa med pa sun 'byin par byed cing 'jig rten pa dag la yang 'di ltar 'di ni mkhan mo ma dang 'dra ste/ bdag ni bu dang mtshungs so zhes kyang brjod la yid gcugs par 'dod na/ de lus dang bral nas ngan 'gro log par ltung ba sems can dmyal ba snying rje chen por skye bar 'gyur ro// der gang sems can dmyal ba yang sos la sogs pa'i gnod pa bsdus pa de dag thams cad 'byung ba'i steng du khyad par du 'byung ba ni 'di ltar gong dang 'og na so mi 'thun pa'i kha gcod pa mtshon 'dzugs pa lta bus yang dang yang du gcod par byed do// de gcod pa na nang du gtogs pa'i sha dang / rgyus pa dang / pags pa dang / chu ser dang / rus pa dang / rkang gi bar thams cad mtshon cha dag gis gcod par byed de/ de ltar snying rje rje skad du ngu zhing yongs su smre sngags 'don to// ji ltar sems can dmyal ba pa gzhan dag kyang ngus pa'i sgra des de ltar sdug bsngal mi bzad pas nyam thag ste/ shin tu snying rje rje skad nyam thag pa na sdug bsngal de dag thams cad myong ngo // gcod pa na srog chad par mi 'gyur te/ de ltar des ji srid du de'i sdig pa'i las bcom zhing spangs la zad par ma byas pa de srid du lo 'bum phrag du ma kun tu bcad cing bcad cing yang 'byung bar 'gyur ro// de phyis sems can dmyal ba de las thar bar 'gyur te/ thar nas kyang las de dang rgyu 'thun pa'i 'bras bus tshe rabs drug stong du sems can dmyal ba dang / dang / dud 'gro dag tu skye bar 'gyur ro// de las thar nas kyang gal te gnya' shing gi bu gar rus sbal 'jug pa lta bur mi rnams dang skal ba mnyam par mir skyes na/ de gal te mngal du'am/ gal te btsas nas sam/ gal te gan rkyal du bzhag pa na'am/ gal te gog tsam na'am/ gal te rgyug nus tsam na 'chi bar 'gyur zhing gang dang gang du skyes par dbang po thams cad ma tshang bar 'gyur ba mthong ngo // de nas yang dge slong las kyi 'bras bu rnam par smin pa shes pa des sems can dmyal ba chen po rab tu tsha ba'i 'khor la brtags na/ des thos pa las byung ba'i shes pas sems can dmyal ba snying rje med pa'i sa zhes bya ba mthong ngo // der sems can dag las gang gis skye bar 'gyur snyam nas des brtags na/ gang gis srog gcod pa dang / ma byin par len pa dang / 'dod pas log par g.yem pa dang / chang 'thung ba dang / smra ba dang / log par lta ba kun tu bsten cing bsgoms te mang du byas pas 'gyur ro// mna' ma la mi rigs par byas na/ de lus dang bral nas ngan 'gro log par ltung ba sems can dmyal ba snying rje med pa'i sar skye bar 'gyur ro// der skyes nas gang sems can dmyal ba yang sos la sogs pa'i gnod pa bsdus pa de dag thams cad 'byung ba'i steng du khyad par du 'byung ba ni 'di ltar de dag sa'i steng du phung po brtsegs mar byas te/ gshin rje'i mi rnams kyi zangs kyis gzhi rab tu bsregs par brgya'am yang na stong gcig gi steng du gcig phung por byas pa ni ji ltar skra'i rtse mo la skabs med pa de ltar gcig gi steng du gcig bsdus nas sreg go// de ltar de dag gcig gi steng du gcig bcer bas gnod pa na ji ltar de dag gcig gi steng du gcig shin tu thags dam por bcer ba'i bar mi mngon pa de ltar bsdu bar byas nas gshin rje'i mi rnams tho ba thogs te kun tu 'tshog go// de ltar ji srid du sdig pa'i las bcom zhing spangs la zad par ma byas pa de srid du lo 'bum phrag du mar sdug bsngal mi bzad pa tsha ba rtsub pa myong bar 'gyur ro// de phyis sems can dmyal ba de las thar bar 'gyur te/ thar nas kyang las de dang rgyu 'thun pa'i 'bras bus tshe rabs dgu brgyar dang / dud 'gro dag tu skye bar 'gyur ro// de las thar nas gnya' shing gi bu gar rus sbal 'jug pa lta bur mi rnams dang skal ba mnyam par mir skyes na/ de dbul zhing nad bu can dang / 'gran zla gzhan gyis bsad par 'gyur/ yul ngan par chu 'gram gyi mi kla klor skye bar 'gyur te/ der yang thams cad kyi tha mar 'gyur zhing tshe thung bar 'gyur ba mthong ngo // de nas gzhan yang dge slong las kyi 'bras bu rnam par smin pa shes pa des sems can dmyal ba rab tu tsha ba'i 'khor la brtags na/ des thos pa las byung ba'i shes pas sems can dmyal ba shing skam bsdus pa lta bu zhes bya ba mthong ngo // der sems can dag las gang gis skye bar 'gyur snyam nas/ des brtags na gang gis srog gcod pa dang / ma byin par len pa dang / 'dod pas log par g.yem pa dang / chang 'thung ba dang / smra ba dang / log par lta ba kun tu bsten cing bsgoms te mang du byas pas 'gyur ro// mi 'jigs pa sbyin pa byin pa'i chung ma nyes pa med par 'phrog pa ni de gsod pa'i sar khrid cing bsad du dogs pa na gang gis srog phyung ste/ mi de btang ba las des kyang drin med par byas nas de'i chung ma 'phrog par byed na/ de lus dang bral nas ngan 'gro log par ltung ba sems can dmyal ba shing skam bsdus pa lta bur skye bar 'gyur ro// der skyes nas gang sems can dmyal ba yang sos la sogs pa'i gnod pa bsdus pa de dag thams cad 'byung ba'i steng du khyad par du 'byung ba ni 'di ltar sems can dmyal ba de chu bo sgra chen zhes bya ba de'i nang du 'jug par byed do// der sems can dmyal ba pa brgya stong du ma dag kyang 'jug par byed do// sems can dmyal ba pa de dag gi nang du 'jug par byed do// de de ltar de dag gi nang du zhugs shing shugs drag pos bdas pa rnams kyi 'og tu bcug nas de ji ltar skra'i rtse mo tsam yang mi mngon pa de ltar de dag gis steng nas steng du 'dug nas gnod par byed de/ de'i steng na sems can dmyal ba pa rnams 'khod do// 'og tu ni zha nye rab tu bskol bas 'tshed cing sreg la gsod do// cho nges 'debs shing rtag tu sdug bsngal bas nyam thag ste/ de ltar sdug bsngal bas nyam thag pa phyir zhing las kyis byas pa'i chu srin dag nye bar 'ong ste/ gang dag gis sems can dmyal ba pa de yan lag dang nying lag thams cad za zhing 'byung ngo // de shing skam ltar bsdus pa'i sdug bsngal myong ba na ji srid du de'i sdig pa'i las bcom zhing spangs la zad par ma byas pa de srid du yun ring por las kyis byas pa'i tshor ba shin tu mi bzad pa'i sdug bsngal myong bar 'gyur ro// de phyis sems can dmyal ba de las thar bar 'gyur te/ thar nas kyang las de dang rgyu 'thun pa'i 'bras bus tshe rabs lnga brgyar dang dud 'gro dag tu skye bar 'gyur ro// de de las thar nas kyang gal te mi rnams dang skal ba mnyam par mir skyes na/ de bud med kun gyi yid chags par mi 'gyur te/ de ji ltar bu'i ngo bo dang pha'i ngo bo dang / ming po'i ngo bo lta bu dang / tshe rabs lnga brgyar pho mtshan dang bral bar 'gyur ba mthong ngo // de nas yang dge slong las kyi 'bras bu rnam par smin pa shes pa des sems can dmyal ba chen po rab tu tsha ba'i 'khor la brtags na/ des 'khor bcu drug pa dag las bcu bdun pa ma mthong ste/ sems can dmyal ba chen po rab tu tsha ba ni 'khor bcu drug dag gis yongs su bskor to// sems can dmyal ba chen po rab tu tsha ba'i mi bzad pa chen po ni de dag yin/ mjug ni de dag yin/ mtha' ni de dag yin te/ de rang gis byas pa'i las kyi 'bras bu'i sa la spyod pa'i mi dag 'tshed cing sreg ste/ 'di ltar gzhan gyis byas pa 'thob pa ma yin pa las dang 'thun par gnod pa myong ngo // rang gis byas pa chud za bar mi 'gyur la gzhan gyis byas pa dang phrad pa med de/ byas pa chud za bar mi 'gyur zhing rang gis byas pa dang 'thun par 'bras bu dag 'byung bar 'gyur ro// rang gis byas pa'i skye gnas las skyes pa'i sems can dag ni rang gi las la spyod pa yin te/ 'di ltar dge ba'am sdig pa'i las su 'gyur ba de'i las kyi bgo skal la spyod pa yin no// de ltar dge slong de sems can dmyal ba rnams la sems can dmyal bar gtogs pa'i las rjes su sems pa srid pa mngon par grub pa la cung zad kyang bde ba med de/ rtag pa med la ther zug pa med cing bdag dang bcas pa ma yin par mthong ste/ 'khor ba thams cad mi rtag pa dang / sdug bsngal ba dang / stong pa dang / bdag med par mthong ngo // de de ltar mthong ba na/ 'dod pa thams cad dang 'dod pa kun tu sbyor ba dang / 'dod pa so sor 'brang ba dang / 'dod pa la rnam par rtog pa dang / 'dod pa'i gzhi dag la rab tu 'dod chags dang bral bar 'gyur ro// de phyir zhing yang 'dod pa'i nyes dmigs dag la ches shin tu 'jigs par yang 'gyur te/ de ltar lus dang ngag dang yid kyi g.yo ba shin tu bsdams pa de la bdud dang bdud kyi 'khor gyis rab tu mi tshugs so// de lta de ltar goms par byed pa de 'khor ba'i tshe rabs mang po'i rgyud zhigs par 'gyur/ bsrabs par 'gyur/ spangs par 'gyur/ lhod lhod por 'gyur ro// de nas yang rnal 'byor spyod pa nang gi chos la chos kyi rjes su lta zhing gnas pa'i dge slong 'di ni/ kye ma spro ba ma bri ba yin te/ sa gzhan bcu gcig pa la zhugs pa yin no snyam mo// de ltar spro ba ma bri ba de la sa bla'i gnod sbyin dag dga' nas bar snang la spyod pa'i gnod sbyin dag la mngon par bsnyad do// de dag gis kyang rgyal chen bzhi pa dag la mngon par bsnyad pa nas snga ma bzhin du sbyar te/ tshangs ris kyi lha'i bar dag la 'di ltar 'dzam bu'i gling du rigs che ge mo zhig las rigs kyi bu zhig grong che ge mo zhig dang / grong rdal mang ge mo zhig dang / ming ga ge mo zhig ces bya ba skra dang kha spu bregs nas gos ngur smrig bgos te dad pas khyim nas khyim med par rab tu byung ba de bdud kyi yul gyi dngos po mi 'dod cing 'dod chags kyi dga' ba'i mod las skyes pa'i sred pa'i dngos po dang lhan cig gnas par mi 'dod/ nyon mongs pa sbrul lta bu dang lhan cig dga' bar mi byed la/ gzhan gyi nyon mongs pa dag mthong nas 'khor ba thams cad las yid byung ngo zhes mngon par bsnyad do// de thos nas tshangs chen gyi ris kyi lha rnams bdud kyi phyogs ni dma' bar gyur to// dam pa'i chos kyi phyogs ni mngon par mtho'o zhes dga' ba skyes so// de ltar sa gzhan bcu gcig pa la zhugs pa/ rnal 'byor spyod pa'i lha'i mthong ba dang yang dag pa'i lam mthong ba/ las kyi chos kyi rnam par smin pa shes pa/ lus kyi chad pa dang / ngag gi chad pa dang / yid kyi chad pa'i de kho na nyid mthong ba de 'di snyam du sems te/ 'di ltar lus kyi chad pa dang / ngag gi chad pa dang / yid kyi chad pa shin tu zhib mor rab tu rnam par 'byed pa na/ dge slong dag lha dang bcas pa'i 'jig rten dang / bdud dang bcas pa dang / tshangs pa dang bcas pa dang / dge sbyong dang // bram ze dang / skye dgur bcas pa dang / lha dang mir bcas pa dag gis de ltar rab tu rnam par 'byed pa mi shes na/ gzhan mu stegs can kun tu rgyu ba pa dag gis shes pa lta smos kyang ci dgos te/ gnas med cing skabs med la/ nga'i slob ma dang / gang nga las thos pa ni ma gtogs so snyam mo// de ltar chad pa gsum shin tu phra ba rab tu rnam par 'byed pa de ni de ltar shin tu phra ba yin no// dge slong dag gzhan mu stegs can kun tu rgyu ba dag gis dris na lan de ltar gdab par bya'o// gzhan mu stegs can kun tu rgyu ba pa dag ni dris pa'i lan la shin tu rmongs par 'gyur te/ de ci'i phyir zhe na/ dge slong dag 'di ltar 'khor bar gtogs pa'i sems can thams cad kyi yul ma yin pa'i phyir ro// de dag gi lus kyi chad pa dang / ngag gi chad pa dang / yid kyi chad pa rnam pa gsum po de ni rigs pa yin te/ nyes pa dang bcas pa/ dri ma dang bcas pa/ khyad du gsod pa dang bcas pa la sems pa yin/ skye ba dang / rga ba dang / na ba dang / 'chi ba dang / mya ngan dang / smre sngags 'don pa dang / sdug bsngal ba dang / yid mi bde ba rnam par gcod pa ma yin/ 'phags pa rnams kyi chos mngon sum du byed pa yang ma yin/ mya ngan las 'das pa'i mthar thug pa ma yin/ gtan zad par byed pa ma yin/ zhi ba ma yin/ bde ba ma yin/ lha'i 'jig rten du skye bar byed pa yang ma yin te/ de dag lus kyi chad pa dang / ngag gi chad pa dang / yid kyi chad pa rnam pa gsum po la sems par byed do// dge slong dag gzhan mu stegs can kun tu rgyu ba pa dag ni rang gi lus kyis mgu nas nga rgyal 'ba' zhig byed par zad de// skyon dang yon tan dpyod par mi byed do// de ltar lus kyi chad pa dang / ngag gi chad pa dang / yid kyi chad pa rnam pa gsum po de dag ni mi bzad pa chen po yin te/ de dag dang / nga'i dang / kyang 'dra ba med pa ni dper na mya ngan las 'das pa dang 'khor ba gnyis chung zad kyang mi 'dra ba bzhin te/ de ltar de dag gi chad pa rnam pa gsum dang nga'i dang 'dra ba med do// dge slong dag de de ltar lan gdab par bya ste/ phas kyi rgol ba dag gi ni stong pa yin la/ nga'i lam ni bde ba yin no// mya ngan las 'das pa ni zhi ba'o// 'dus byas thams cad ni g.yo ba'o// 'khor ba thams cad na bde ba med de/ gang rtag pa dang / brtan pa dang / ther zug dang / mi 'gyur ba'i chos can de dag la de ltar bsam par bya'o// dge slong dag de ltar lus kyi chad pa dang / ngag gi chad pa dang / yid kyi chad pa rnam pa gsum gyi de kho na nyid mthong ba'i dge slong de ni che ba yin no// rnal 'byor spyod pa'i dge slong thar pa'i grong khyer gyi de kho na nyid mthong ba de yang rtog par byed de/ dge slong de ji ltar nas gzhan bcu gnyis pa la zhugs zhig gu snyam nas rnal 'byor spyod pa des brtags na/ dge slong 'di ni brtson pa ma bri ba yin la da dung du las ngan pa byas pa rnams kyi rgyu dang 'bras bu'i de kho na nyid la rtog par byed de/ sems can dmyal ba chen po bdun gyi 'khor dmyal ba mnar med pa zhes bya ba stong 'gyur du 'byung ba mthong ngo // der sems can dag las gang gis skye bar 'gyur snyam nas des thos pa las byung ba'i shes pas brtags na/ gang gis bsams bzhin du ma bsad pa dang / pha bsad pa dang / bskal pa'i lhag mar gnas par 'gyur ba ni gang bskal pa'i tha mar nyes par byas pa'i las byas pa mnar med par 'grub par 'gyur ba de bskal pa'i lhag ma der smin to// gnod pa gang 'gags pa'i dus ni yang 'byung bar 'gyur ba med de/ de lta bas na byas pas bskal pa'i lhag mar smin te las khyad par can byas pas gnod pa drag pa rtsub pa tsha ba khyad par can 'byung bar 'gyur ro// gang mnar med pa'i las gcig byas pas ni sems la gnod par mi 'gyur te/ 'jam zhing bsam pa 'jam par 'gyur la/ 'di ltar mnar med pa 'di'i las gcig cig byas na gal te yang sems rtsub cing sems kyi bsam pa rtsub na/ de'i sdug bsngal drag pa dang rtsub par 'gyur te/ de'i gnod pa rnam pa de lta bur ni mi 'gyur ro// las kyi 'bras bu rnam par smin pa thams cad ni sems la rag las te sems kyi dbang du song zhing sems kyi kun tu sbyor ba yin no// sems kyi kun tu sbyor bas 'ching ba'i sems can dag ni bcings pa yin la/ sems rnam par byang bas ni grol bar 'gyur ro// rim pa ji lta ba bzhin du mnar med pa rnams kyi gnod pa'i rim pa yang de ltar 'byung ste/ de'i sdug bsngal ba yang lus sbom zhing gzhon sha can du 'byung ngo // de la mtshams med pa lnga'i las kyis ni lus dpag tshad lngar 'grub bo// // las bzhis ni bzhi'o// las gsum gyis ni gsum mo// las gnyis kyis ni gnyis so// las gcig gis ni lus dpag tshad gcig 'grub par 'gyur ro// de nas yang dge slong des sems can dmyal ba chen po mnar med pa'i 'khor la brtags te/ sems can dmyal ba chen po'i 'khor 'di ni spu zing zhes byed pa yin no// des thos pa las byung ba'i shes pas sems can dmyal ba'i 'khor bcu drug pa ji ltar 'dug pa bzhin mthong ste/ gang dag gis sems can dmyal ba chen po de yongs su bskor ba ni/ 'di lta ste/ bya rog kha zhes bya ba dang / sa kun gyi 'og dang / tshor ba mtha' med ring dang / wa ltar sgra 'byin pa dang / lcags dang ce spyang za dang / bya rog lto dang / lus zhum dang / sgra 'jigs ston dang / me tog kha ma bye ba lta bu dang / ri brtsegs 'bab dang / chu sgra dang / 'gram dang ra dang / sdug bsngal kun dkris dang / dri 'dod dang / lcags snam dang / 'gro ba mes 'jig ste/ 'di dag ni sems can dmyal ba chen po mnar med pa'i 'khor bcu drug yin no// de nas yang dge slong des 'chi ba'i dus la sogs pa nas srid pa bar mar skye ba'i bar la rtog ste/ ji ltar na sems can dmyal ba pa mnar med par 'gro ba sdug bsngal las sdug bsngal nyid du 'byung bar 'gyur snyam nas des brtags na/ 'dod chags dang / zhe sdang dang / gti mug gi zil gyis non pa'i srog chags ngan pa byed pa byas pa dag ni mnar med par 'gro'o snyam mo// de la mnar med par ni kha cig 'di ltar de lha'i 'jig rten 'dod pa'i phyir mer 'jug par byed/ gang dag ri ngos g.yang sa las 'dor bar byed/ gang dag chur 'jug par byed/ gang dag zas mi sbyin pas gsod par byed de/ lam ngan pas rnam par rmongs pa thos pa ngan pas rnam par bslus shing gti mug pa dag ma gsod par byed do// kha cig mtho ris 'dod pas 'di ltar zas mi sbyin pas sam/ ri la g.yang du gtong bas sam/ mer 'jug pas sam/ chur 'jug pas ma bsad na mtho ris 'thob bo snyam nas de mtho ris la sred pas srog dang bral bar byed do// kha cig ni zhe sdang ba sems mi brtan pa'i ngo bo nyid kyi rkyen gyis te/ de ltar nyes pa gsum gyi zil gyis non pa'i srog chags dag gis srog gcod par byed pa ni mnar med par 'gro'o// de la mnar med pa ni kha cig zhing chen por gyur pa de ma shes nas khrag 'byin par byed pa dang / de bzhin du dge 'dun dbyen byed pa dang / dgra bcom pa yang srog dang bral bar byed pa ni phyir zhing zhe sdang gi zil gyis non pa yin te/ de ltar don thams cad med cing rab tu gcod par byed pa de dag ni sems can dmyal ba chen po mnar med par skye bar 'gyur ro// de dag 'chi ba'i dus kyi tshe kha cig rang gi lus nyid la mnar med pa'i me gnas shing 'byung bar 'gyur/ kha cig 'chi ba'i dus byas ma thag tu srid pa bar mar 'byung bar 'gyur la/ de'i 'og tu mnar med par skye bar 'gyur ro// gang gi tshe mnar med pa'i las byas pa de'i tshe de phan chad rab tu 'byung ba myong bar 'gyur ba'i las kyi skal ba nges par bsregs par 'gyur/ de'i sdom pa so sor skye bar mi 'gyur/ dge ba'i las kyi mtha' spyad pa bsregs pa myong bar 'gyur bar ma nges pa dang / lan grangs gzhan la myong bar 'gyur ba dang / skyes nas myong bar 'gyur ba de nges par sems can dmyal bar 'byung bar 'gyur/ de tshe thung bar yang 'gyur/ gang gis lo brgya thub par 'gyur ba de lo nyi shu zhig thub par 'gyur/ gang yid kyis rtog cing sems par byed pa de dag thams cad kyang ji ltar tshwa sgo la sa bon btab pa bzhin 'bras bu med par 'gyur/ de phan chad lha gang phyi bzhin du 'brang ba des de yongs su spong bar byed/ de'i las kyi mtha' 'bras bu med par 'gyur/ de'i dbang po yul rnams la zhen par 'gyur/ rtag tu rmi lam ngan pa dag kyang mthong bar 'gyur/ don med pa kun la yang sbyor bar 'gyur/ gal te de'i bu dang chung ma dang / bran dang bran mo dag yod na de thams cad kyis yongs su spong bar 'gyur/ rtag tu bkres pa dang / skom pas phongs par 'gyur/ gal te zas zhim po zhig sbyar na de yang ji lta ba bzhin du mi 'gyur skad kyang 'gag 'gag por 'gyur/ rtag tu ba zhin gyi mdog ngan cing rtsub pa dang / rtag tu sems 'khrul pa dang / rang gi nye du dang / gnyen 'dab kyi tshogs thams cad kyis kyang yongs su brnyas pa dang / de'i sems la glo bur du skrag pa 'byung bar 'gyur/ 'jig rten 'di dag thams cad dud pas 'khrigs par mthong bar 'gyur/ de'i khams sngon ltar nams kyang mnyam par mi 'gyur/ rgyang ring po na gzugs mi sdug pa med bzhin du mthong bar 'gyur/ rlung chung ngus ded par 'gyur/ rtag tu bdag nyid tsha bas gdungs par 'gyur/ rtag tu mkhris pa'i nad kyis nyam thag par 'gyur/ de'i kha rtag tu kha ba dang / lan tshwa bro bar 'gyur/ mal gyi gzhi thams cad 'jam pa yin yang rtsub par 'gyur/ gling bu dang / khar rnga dang / rdza rnga dang / pi bang gi sgra dag kyang 'jigs shing bag tsha bar thos par 'gyur na sgra gzhan dag lta smos kyang ci dgos/ de'i sna yang rtag tu nyams par 'gyur te/ des rdzas dri zhim po dag kyang mi tshor ro// de'i lus thams cad las kyang dri nga ba 'byung bar 'gyur/ de'i skra dang / spu thams cad 'byi zhing de'i so dag mdog ngan par 'gyur/ rkang pa dang / lag pa rab tu rdol bar 'gyur bde ba thams cad las yongs su nyams par 'gyur/ rmi lam na lha dag gis rtag tu gtse bar 'gyur/ de rtag tu snying nad kyis 'debs par 'gyur/ de'i snying gas par 'gyur/ lus rnams kyang sdug par mi 'gyur/ gal te brgya la me tog dag btags na/ de dag myur du rnyis par 'gyur/ de'i gos dag kyang myur du zad par 'gyur te/ lus dang gos dag bkrus kyang dri ma can du 'gyur/ glo bur du lam gol bar 'gro na 'gyel bar 'gyur te/ de'i lus 'gyel bas nyams shing de'i lus la rma mang po 'byung bar 'gyur la yun ring pos 'tsho bar 'gyur/ gnyid log na mgul skams shing de sad nas kyang chu 'thung ba nyid du 'gyur/ sbyin byed ma'i bus gnod par gyur pa na grong dang grong khyer dag stong pa nyid du mthong bar 'gyur/ gza' dang / skar ma dang / rgyu skar dag gi gzugs log par mthong bar 'gyur/ rlung chung ngu langs pa kun dang phrad na yang mtshon gyis btab pa lta bur drag par 'gyur/ me chung ngu dag gis reg na yang sreg par 'gyur/ nyi ma yang nyis 'gyur gyis tsha bar 'gyur/ zla ba yang dro bar 'gyur te/ zla ba shin tu dro ba myong bar 'gyur/ chu bsil ba thams cad kyang dro bar 'gyur/ tshal dang nags tshal bde ba dag la 'jigs 'jigs ltar 'dug par mthong bar 'gyur/ bya'i skad snyan pa dag wa skad 'jigs pa lta bur thos par 'gyur/ 'jig rten thams cad dur khrod lta bur rig cing rtag tu dga' ba med par 'gyur/ de chang gis mchog tu dga' bar skye bar mi 'gyur/ ngo tsha med cing tshul med par 'gyur te/ srang dang bzhi mdo dag tu skye bo'i mngon sum du bshang gci byed par 'gyur// // 'phags pa dam pa'i chos dran pa nye bar gzhag pa/ bam po bco lnga pa/ lha thams cad kyis kyang yongs su spangs par 'gyur/ don thams cad med pa'i skal ba can du 'gyur/ mdog tshal shing bsregs pa lta bur 'gyur/ skye bo dang yul mi kun dang zhe 'gras par 'gyur te/ de dag ni mnar med pa de'i mtshan ma tshe 'di la sngar 'byung ba yin no// de'i 'og tu de 'chi ba'i mtshan ma 'byung ba ni nyin par zla ba mthong zhing mtshan mo nyi ma mthong bar 'gyur/ rang gi grib ma mi mthong bar 'gyur/ glo bur du sgra mi snyan pa thos par 'gyur/ de'i sna yon por 'gyur/ de'i skra dang kha spu 'dzings par 'gyur/ thog mar rims kyis 'debs shing 'chi ba'i bar du nad kyis 'debs te/ de kun nas me mdag rab tu 'bar ba lta bu'i rims kyis shin tu gdungs shing nad bzhi brgya rtsa bzhi lta bu ma yin pa dag gis nyam thag pa/ kun nas me mdag gi klung dag tu 'tshed pa na srin bu'i rigs brgyad cu dag la rlung brgyad cu dag lus dang rtsa dang / rgyus pa dang / pags pa dang / rus pa dang / sha dang / tshil dag tu zhugs nas gnod par byed do// 'di lta ste/ srin bu'i rigs brgyad cu dag la rlung brgyad cu dag gis gnod par byed do// srin bu spu can la rlung spu sun 'byin gyis gnod par byed do// srin bu kha gnag la rlung dag gi rjes su 'thun pas gnod par byed do// srin bu sgro med la rlung mi lam 'khrul ston gyis gnod par byed do// srin bu rab phye byed la rlung bzod med kyis gnod par byed do// srin bu rnam par rmongs byed la rlung lces brjed pa mi bzod kyis gnod par byed do// srin bu med mdog byed la rlung ro bro khrid byed kyis gnod par byed do// srin bu 'gred byed la rlung mchin pa 'jig byed kyis gnod par byed do// srin bu 'og 'gro la rlung bshang ba steng 'gros gnod par byed do// srin bu ud ting ga la rlung gzhang rgyus gnod par byed do// srin bu kun rtog mthong la rlung dran pa nyams byed kyis gnod par byed do// srin bu dri nga la rlung pags pa 'jig byed kyis gnod par byed do// srin bu rus pa legs skyes la rlung ro bro ba 'jig byed kyis gnod par byed do// srin bu kha dmar la rlung sha 'jig byed kyis gnod par byed do// srin bu brtson bcas la rlung rgyags pa 'jig byed kyis gnod par byed do// srin bu gnad rgyu za la rlung rus pa 'jig byed kyis gnod par byed do// srin bu mtshon cha kha la rlung rus kun 'jig byed kyis gnod par byed do// srin bu spu gri kha la rlung gnyer mar song gis gnod par byed do// srin bu spu med la rlung mgo skya byed kyis gnod par byed do// srin bu khab gdong la rlung rdul 'jig gis gnod par byed do// srin bu spi spi dza la rlung gci ba shin tu 'jig byed kyis gnod par byed do// srin bu rkang med la rlung zas ldan gyis gnod par byed do// srin bu bshang ba g.yeng byed la rlung so 'gas byed kyis gnod par byed do// srin bu gsum byed la rlung rtse'u chu la sogs kyis gnod par byed do// srin bu rgyu ma 'jig byed la rlung 'og tu 'gros gnod par byed do// srin bu dbos byed la rlung gyen du 'gros gnod par byed do// srin bu mdog bzang la rlung ngos ldang gis gnod par byed do// srin bu gzhang rkang la rlung mid par 'gros gnod par byed do// srin bu lpags byed la rlung sems sun 'byin gyis gnod par byed do// srin bu tshil gnod la rlung 'khrug byed kyis gnod par byed do// srin bu bsags byung la rlung mig 'dzums 'byed byed kyis gnod par byed do// srin bu dri mi zhim la rlung phan tshun phrad pa lngas gnod par byed do// srin bu sa ha tsu ra ba la rlung snying po 'jig byed kyis gnod par byed do// srin bu gnod byed la rlung snying po 'chags byed kyis gnod par byed do// srin bu snying po me tog skyed la rlung 'ong ba dang / 'gro ba dang gnas pa dang rgyug par byed pas gnod par byed do// srin bu ku ha ka chen po dang / phag 'tshong dang / nag po dang / za chen dang / srin bu rkang dro dag la rlung mig dang rna ba dang / sna dang lce 'jig gis gnod par byed do// srin bu rus pa 'jig byed la rlung mkhris pa 'jig byed kyis gnod par byed do// srin bu rkang gnag la rlung bad kan 'jig byed kyis gnod par byed do// srin bu tshigs gcod la rlung gzhungs pa 'jig byed kyis gnod par byed do// srin bu ra rgyu la rlung srin mo gnas kyis gnod par byed do// srin bu glad rgyas za la rlung rkang pa ngos gnas kyis gnod par byed do// srin bu thod par rgyu la rlung sems med byed kyis gnod par byed do// srin bu skra za la rlung 'byed byed kyis gnod par byed do// srin bu rna rgyu la rlung 'gro ba nyams byed kyis gnod par byed do// srin bu snabs 'khri la rlung long bu 'jig gis gnod par byed do// srin bu tshil nad rgyu la rlung 'byin pa 'jig byed kyis gnod par byed do// srin bu kha chu 'debs la rlung tshigs 'byed kyis gnod par byed do// srin bu so drung za la rlung 'byin pa 'jig pa tshor med byed kyis gnod par byed do// srin bu kha chu za la rlung spro ba 'jig byed kyis gnod par byed do// srin bu bad kan rlan byed la rlung sna 'phul rengs byed kyis gnod par byed do// srin bu rab tu skyug byed la rlung ro bro ba bcu khyer ba nang du rgyu zhing du sh+ya ga ta ldog byed kyis gnod par byed do// srin bu sbrang rtsi myos la rlung tshigs 'khrugs byed kyis gnod par byed do// srin bu ro drug sred la rlung spu dang sen mo dang bshang ba 'jig byed kyis gnod par byed do// srin bu bar bur la rlung kha chu 'khrul byed kyis gnod par byed do// srin bu ro yid 'byung la rlung shig shig byed kyis gnod par byed do// srin bu rmi lam sred la rlung 'doms rengs kyis gnod par byed do// srin bu spu za la rlung bshang ba skams byed kyis gnod par byed do// srin bu so su ra la rlung rtsib logs 'ching byed kyis gnod par byed do// srin bu skye ba'i ma la rlung khwa bu ga drug gis gnod par byed do// srin bu u ma ba ra la rlung yan lag dang nying lag 'thung byed kyis gnod par byed do// srin bu rab zag la rlung me 'jig byed kyis gnod par byed do// srin bu spu glong la rlung yan lag dang nying lag kun byed kyis gnod par byed do// srin bu spu zan la rlung brtan 'gems kyis gnod par byed do// srin bu si mi si ma la rlung yan lag kun khyab kyis gnod par byed do// srin bu u ma bu ga la rlung sreg byed kyis gnod par byed do// srin bu rmas bslad la rlung 'jig byed kyis gnod par byed do// srin bu tsun tsu sgra la rlung steng 'og gis gnod par byed do// srin bu rgyus pa gcod la rlung mi'i srog gang la song ba 'chi byed kyis gnod par byed do// srin bu rtsa gcod la rlung mig 'byed kyis gnod par byed de/ ji ltar srog chags thams cad 'chi ba'i dus su srin bu dag la rlung dag gis so so nges par gnod pa byed pa de ltar mnar med pa'i ma yin te/ de'i las ngan pa byas pas 'og dang steng du mi 'thun pa'i las kyis byas pa'i rlung rab tu drag pa dag so sor ldang ste/ de ltar rlung brgyad cu dag gis srin bu brgyad cu dag la gnod par byed do// rlung dag gis ji lta ji ltar srin bu dag la gnod par byed pa bzlog pa de lta bu mi byed do// dang por rlung pib pa la ka dri mi zhim pa dag gis de'i lus thams cad ji ltar bu ram shing dbang shing gis btsir ba de ltar skams par byed do// khrag thams cad skams par byed/ gnad thams cad du gnod par byed/ rgyus pa thams cad gcod par byed/ sdug bsngal gyis rkang thams cad rab tu 'ju bar byed do// nyes par byas pa las kyi mtha' spyad pa 'chi ba'i dus kyi tshe mnar med pa de'i khar srin bu gsal bar 'byung bar 'gyur ro// sems can dmyal ba pa de'i khyim ni 'di lta ste/ ko ba nag pos g.yogs shing phyogs gcig tu rab tu 'bar ba dang / yang ko ba nag po de'i phyogs gcig nas me 'byung ste/ khang pa'i nang thams cad rab tu 'bar bar mthong ngo // des khyim rab tu 'bar bar mthong nas bzhin mog mog por gyur te/ ngu zhing skad 'byin la lag pa g.yob par byed/ mig 'gul bar byed/ kha nas kha chu 'dzag par 'gyur/ so dag gis so dag la 'debs par byed/ mchus mchu la reg par byed do// snang ba gnyis pa mthong ba ni mun pa mun nag thibs por gyur cing ri brag chen po la so sor 'jigs pa chen po seng ge dang / stag dang / dred dang / gung dang / sbrul 'jigs pas gang ba steng du 'ong ba mthong nas bshang ba 'byin to// de'i steng du ri de 'ong ba'i 'jigs pas lag pa rkyong bar byed pa dang / de nye du dag gis mthong nas nam mkha' la reg par 'dod do zhes smra'o// de'i 'og tu de bzhin du ri brag dang / nags tshal dang / ri 'or dang / lcug tshal mang po 'bar ba'i phreng ba steng du 'ong bar mthong ste/ shin tu 'khrul pa ngu skad 'byin cing sgra ngar ngar po 'thon la bshang ba 'byin to// mig 'gyur bar byed cing 'jigs bzhin mog mog por mchi ma 'byin par byed/ spu tsher ma ltar 'greng // de'i rlig pa yang gyen du 'greng la khu chu gtong bar byed do// de'i 'og tu yang de 'byung ba chen po bzhi dag kun tu 'khrugs par 'gyur te/ 'di lta ste/ sa'i khams dang / chu'i khams dang / me'i khams dang / rlung gi khams so// de la sa'i khams 'khrugs pas yan lag dang nying lag thams cad sra ba'i ngo bos rdung bar byed de/ dper na rdo gnyis dag gi dbus su dbu ba'i gong bu bzhin gnod par byed pa dang / dper na bye ma chang pa nas gtor ba bzhin lus kyi dbyibs thams cad dang / yan lag dang nying lag thams cad kun nas gnod par byed/ rnam par zhigs par byed/ rnam par gcod par byed de/ de'i sa'i khams 'khrugs pas de sdug bsngal shin tu tsha ba myong bar 'gyur ro// de'i 'og tu de'i las nyes par byas pas chu'i khams kyang rab tu 'khrugs par 'gyur te/ de 'khrugs pas de ngu skad 'byin cing sgra ngar ngar po 'don to// de'i rgyus pa dang shar bcas pa rlan cing lhod lhod por 'gyur te/ chu'i rgyun mang du 'byung bar 'gyur/ de'i rna ba dang mig nas kyang chu'i rgyun mang po byung ba nub par 'gyur ro// de'i 'og tu me'i khams kyang 'khrugs par 'gyur te/ de me mdag gi tshogs mang po'i nang du bcug nas sreg go// de'i sdug bsngal ni yan lag dang nying lag thams cad sdug bsngal drag cing tsha la rtsub cing gdung ba skye bar 'gyur te/ 'jigs pas nyam thag pa de ngu skad 'byin/ 'o dod 'bod/ glo g.yas g.yon 'gyur bar byed/ lag pa g.yob par byed de/ mgo skad cig kyang 'jog mi phod do// de'i 'og tu rlung gi khams kyang 'khrugs par 'gyur te/ de'i rlung gi khams sra ba rtsub pa/ mang ba/ yang ba/ grang bas yan lag dang / nying lag thams cad mkhrang ba nyid kyis rdung bar byed/ mang ba nyid kyis gleb par byed/ yang ba nyid kyis nam mkha' la 'deg pa ltar byed cing g.yang sa chen por 'dor ba ltar byed/ grang ba nyid kyis rgyus pa dag skum par byed do// de 'chi ba'i dus kyi tshe sbrul rab tu gdug pa lta bur 'byung ba chen po bzhi dag rab tu 'khrugs pa'i sdug bsngal gyi rnam pa de lta bu 'byung bar 'gyur te/ gang dpe bya bar yang sla ba ma yin no// de'i lus thams cad dbu ba'i gong bu bzhin du myur du 'gyes par 'gyur/ rnam par 'jig par 'gyur/ sreg par 'gyur/ 'tshed par 'gyur te/ kun nas sdug bsngal gyi tshor ba mi bzad pas nyam thag pa mal gyi mtha' ma nam mkha' la nyug ste/ de'i srid pa tha ma pa'i sems nye bar 'gyur ro// de ri brag che zhing mtho ba'i khar bteg bteg nas 'dor bar byed de bor nas de rten med pa nam mkha' la kun tu 'khyam zhing yongs su 'khyam mo// de nas rgya'i 'bur lta bur de srid pa tha ma'i sems dang ldan par 'gyur te/ des gshin rje'i mi byad bzhin dang / rkang lag mi sdug par bsgyur ba/ kha gdong glang po che dang / rta dang / bong bu dang / phag dang / gung dang / seng ge dang / stag dang / gzig dang / ne'u le dang / wa dang / skyugs pa za ba lag na mtshon cha sna tshogs thogs pa dag gis sems can dmyal ba pa de la bsdigs pa na/ de gcig pus mthong gi gzhan gang gis kyang de mi mthong ngo // de 'jigs pa mi bzad pas mig 'gyur zhing mar me'i snum zad nas 'chi ba bzhin du 'chi bar 'gyur te/ srid pa bar mar de'i gzugs bltar snang la thogs pa med pa byas pa byis pa lo brgyad lon pa lta bur skye bar 'gyur ro// 'chi ba'i dus byas ma thag tu gshin rje'i mi rnams kyis 'dzin par byed de/ bzung nas kyang lcags kyi thag pa rab tu 'bar bas mgul nas 'ching zhing lag pa gnyi ga phyin ci log tu bcings so// des phyogs dang phyogs mtshams dang sa gzhi dang nam mkha' dag rtag tu 'bar rab tu 'bar ba kun tu rab tu 'bar/ bar mthong ngo // me'i nang de dag na gshin rje'i mi byad bzhin mi sdug par bsgyur ba du ma dag kyang mthong ste/ me'i nang de dag tu 'dor bar byed do// 'dor zhing sems can dmyal ba pa de dag la bsdigs pa na lag na mtshon cha sna tshogs pa de dag mthong nas thag pa'i bcing bas bcings te gshin rje'i mi mchog tu 'jigs shing skrag par byed pa de dag gis spyo zhing lho phyogs dag tu khrid pa na/ 'di ltar snying rje rje skad yongs su smre sngags 'don to// ded dpon mi mkhas 'khrul pa ltar// gson pa'i sa nas bdag nyams so// byad bzhin bsgyur bas yongs bskor cing // dbang med 'jigs pa dag tu khrid// rtag tu bar snang phyogs dag dang // phyogs mtshams nyid dang sa rnams dag // thams cad bar chad med par ni// 'bar ba'i phreng ba dag gis 'khrugs// sdug bsngal dbang med gang du khrid// bdag gis gnas ni mi shes so// 'brog dgon dag tu bdas pa na// kun nas grogs ni byed pa med// sdug bsngal 'di las rnam grol bar// mgon skyabs byed pa gang yang med// nus pa med cing dbang med la// sdug bsngal me yis yongs gdungs so// bcing bas lag pa bcings nas su// dbang med bdag ni gang du khrid// don rnams dang ni mdza' bshes dang // bu dag dang ni chung ma la// kyi hud bdag drin chud zos te// sdug bsngal 'di las skyob mi byed// dga' ba med cing nyams gyur la// sems ni sdug bsngal dag gis nyams// 'chi ba'i zhags pas bzung ba yi// skyabs ni nye bar mi mngon no// bdag la khros ltar tshig smra ba// kun nas spyo ba brgyad par byed// 'di gang yin zhig kun nas su// 'ching ba 'di ni gang zhig yin// bdag gis gang dang gang mthong ba// yul dang de bzhin dgon pa ste// de dang de dag kun gyi nang // thams cad me yis yongs su bskor// phyogs rnams kun na dga' med de// 'khrug pa dag gis yongs su bskor// skyabs su 'gyur ba yong med cing // bdag la kun nas grogs med do// mun gnag mi bzad nang du 'jug // me mdag phung por bcas pas bsgribs// nam mkha' rgyu skar gza' dag dang // skar ma dag kyang mi mthong ste// 'di dag thams cad log pa yin// mun gnag dag gis yongs su bskor// dbang po lnga ni thams cad dag // kun nas phyin ci log tu gyur// bdag gi lus ni thams cad dag // sog les yongs su gsheg par byed// skyabs su 'gyur ba yong med de// bdag gi gnas ni gar 'gyur zhig // sdug bsngal tshogs ni 'phel 'gyur te// bdag ni kun nas yongs su bskor// lus dang sems las skyes pa yi// sdug bsngal yang dang yang du 'phel// sdug bsngal gyis ni non pa na// de la kun nas grogs med do// rang gi las kyi 'bras bus dkrugs// las kyis bskyed pa'i gshin rje dang // 'khor dag shin tu 'khrugs nas su// bltas te de nas tshig smras pa// sngon chad bya ba gang byed pa// de ni phyi nas yongs su sems// gti mug gis ni yongs bslus pa// phyi nas ci zhig yongs su gdung // gnod las gnod pa gang che ba// sdig pa las ni sdig pa che// khyod kyis ngan byas gang byas pa// sdug bsngal las ni sdug bsngal che// bskal pa'am bskal pa'i lhag ma ru// khyod ni me yis sreg par byed// ngan byas mang po ci byas pa// gti mug yongs su bsam par gyis// las kyi zhags pas bcings pa la// lha dang lha min dri za dang // sha za lto 'phye srin po dag // khyod la yongs su skyob mi byed// las kyi zhags pas gang bcings pa// mi de sems can dmyal bar bcings// rgyu dang rkyen gyis 'gro ba yi// thams cad dbang med khrid par byed// las byas nges par 'gro ba ni// ma ni gsod par byed pa ste// sdig pa 'di ni shin tu sdig // sdig las sdig pa chen po yin// gang gis khyod ni sngon bskyed pa// pha yi khu chu las bskyed na// de la khyod kyis gnod byas shing // dbang med mtshon gyis srog bcad byas// gang zhig khams gsum khyad par 'phags// nyes pa thams cad rnam spangs shing // 'ching ba kun las nges grol ba// de la khyod kyis sdig pa byas// chos rnams kun gyi gter yin zhing // thar pa'i sgo ni rnam 'byed pa// khyod kyis dge 'dun dbyen byas sdig // de yi 'bras bu 'dir 'ongs so// sbyor ba thams cad las 'das shing // bag la nyal ba kun spangs pa// rmongs pas dgra bcom gnod bskyed pa'i// de yi 'bras bu nye bar spyod// chos rnams kun la me lta bu// bden pa rin chen rnam 'jig pa// rtag tu khyod kyis smras pa'i// de yi gnod pa spyad par gyis// phan tshun dbyen ni bya ba'i phyir// bsams bzhin du ni yang dang yang // phra ma de ni mngon smras pa// de yi 'bras bu 'dir 'ongs so// gang gi rgyud la gdung byed mchog // mtshon dang me dang dug lta bu'i// khyod kyis rtag tu tshig rtsub smras// de yi 'bras bu nye bar spyod// snga phyi 'brel ba med pa'i tshig // don med rigs pa med pa dang // 'brel med mang du smras pa yi// de yi 'bras bu 'dir thob po// srog ni rtag tu lhur len pa// srog chags dbang med 'jigs byas shing // khyod kyis mang du rnam par gtses// de yi 'bras bu mang po thob// chags pas non pa'i yid kyis su// khyod kyis gzhan gyi nor rdzas phrogs// gang dag 'dod pa'i dbang song ba// de yi dus ni 'dir 'ongs so// rnam rtog bud shing byung gyur pa// me ni gnyis pa 'dra ba yin// 'dod pa dag la log par spyad// don med ci zhig yongs su gdung // gzhan gyi nor la chags sems pa// rang nyid kyi ni bsam pas bsams// de la bya bar nus pa med// de yi 'bras bu de ring spyod// gang la gnod sems mang yod pa// de yis gnod sems yongs su bsams// dmyal dang nye ste de lta bas// nged cag gis ni yongs su 'dren// log par ston pa mi bzad de// las gnyis rnam par 'jig byed pa// khyod kyis log par lta ba la// gzhan gyi yid dag mngon par bcug // lus dang ngag dang yid rnams kyis// sdig pa'i chos ni 'di dag ste// gti mug rjes su zhugs khyod kyis// byas shing gzhan dag rab tu sbyar// byas pas nges par 'gro ba yi// dmyal ba drag po 'di thob ste// nged cag gis ni yongs bskor ba// gti mug ci zhig yongs su gdung // rgya mtsho'i khyad par gang yin pa// gang gi khyad par chu thigs tsam// gang dag mi bzod thob pa yi// sdug bsngal 'di ni de tsam mo// mi ni gang zhig sdig byed pa// de bdag nges par phangs mi byed// bdag gi yid la sdig pa byas// sdig pas sems can dmyal bar 'tshed// sdig pas sdig pa'i rjes su 'gro// de bzhin dge bas dge bar mthong // sdig byed dge la sdang ba ni// sems can dmyal bar skye bar 'gyur// mi dge'i blo yis dge ba dag // btang nas ci phyir sdig par 'gro// rmongs pas rin chen bor nas su// ci phyir rdo yi rjes su rgyug // sangs rgyas rin chen la sogs pa// sna tshogs chos kyis mtshungs par gang // mi yi chos ni thob pa dag // ci phyir mang du spyad mi bya// sdig pa yongs su spangs pa yi// sems ni rtag tu dge ba dag // mya ngan 'das pa lag na yod// rtog pa rnams kyis mi mthong ngo // thog ma dbus dang mthar dge ba// bde ba'i chos ni rtag tu 'byung // thog ma dbus dang mthar mi dge// sdig pa'i las kyi 'bras bu yin// de ltar rtag tu sdig spangs shing // rtag tu dge la dmigs par gyis// sdig pa yongs su spangs pa ni// rtag tu bde la gnas pa yin// 'khor ba thog ma med pa nas// yang dang yang du sdig pas gdungs// byis pa gti mug dbang song ba// ci yi phyir na skyo mi bya// sdig pa yis ni sngon bsregs shing // phyi nas me yis sreg par byed// sdig pa'i rgyu las byung ba'i dmyal// sdig pa rnams su yongs su 'tshed// sdig pa don med smra ba ni// sems ni yang bas smra bar byed// tsha ba gang gis yongs sreg pa// ci yi phyir na sdig par byed// khyod ni sgo dag du mar gyur// de lta bas na sdug bsngal 'gyur// de ltar de ni bsdigs pa na// gshin rje'i pho nya du ma yis// las kyi zhags pa'i dbang song la// mi bzad dmyal bar 'khrid par byed// de yi yan lag dang nying lag thams cad shing khong stong gi nang na me 'bar ba lta bus bsregs shing thag nye ba na sems can dmyal ba chen po'i sgo gang dpe bya bar yang mi nus pa mthong ngo // 'dir tshigs su bcad pa/ gru bzhi pa la sgo bzhi yod// dpag med sbrul gyis rnam par phye// sems can dmyal ba du ma du ma dag // dbang med der ni 'tshed par byed// de ltar de sems can dmyal ba pa rnams kyi sgra chen po shin tu mi bzad pa rtsub pa tsha ba mi snyan pa tha dad pa 'jigs su rung zhing gzhan dang mtshungs pa med pa thos nas mi 'thun pa dag dpag tshad nyi khri lnga stong nas de mngon par thos so// thos nas gang sems can dmyal ba gzhan du skyes pa'i sems can de dag kyang sems can dmyal ba'i sdug bsngal de thams cad brjed nas sems 'khrugs par gyur cing de las gzhan pa sems can dmyal ba pa thams cad kyang byas pa'i sdug bsngal brjed nas 'chi ba'i dus byed na/ gang gis sngon gyi sgra de dag rnams kyang ma thos pa lta smos kyang ci dgos/ sems can dmyal ba pa'i snang ba byas pa'i srid pa bar ma la sdug bsngal sna tshogs kyis nyen pa de'i sems rnam par rmongs te/ yang phyir zhing sgra des bcu 'gyur du rnam par rmongs so// de'i sdug bsngal gyi rnam pa mtha' dang mu med pa lus dang yid la sdug bsngal gyis nyam thag pa'i sems de phyir zhing rmi lam gyi gzugs brnyan lta bur rnam par 'khrug par 'gyur ro// de mnar med pa dang nye bar gnas pa de'i tshe/ las kyis bskyed pa las kyis byas pa'i rlung grang ba ldang ste/ khyad par gang sa'i 'og na chu yod cing // sa'i 'og gi bar na chu gnas pa bar gyi bskal pa'i nyi ma thams cad kyis kyang sngon ma reg pa de lta bu bas kyang de grang ste/ gang mi'i chab ram shin tu grang ba dang 'dra'o// chu de dag pas shin tu grang ba las kyis byas pa'i spu gri lta bu'i rlung de ri dpag tshad bcu pa yang sgyel nus par ldang ste/ phal cher rlung de'i nang du bcug nas srid pa bar ma pa'i grang ba rnam pa de lta bus gzugs la sogs pa'i phung po bdas so// 'di ltar de dang 'thun pa'i nyi ma bdun shar ba'i tsha ba stong pas lhag par tsha ba'i me mngon par 'bar ro// srid pa'i yan lag ni 'di yin te/ 'di lta ste/ nye bar len pa'i rkyen gyis srid pa 'byung ngo // de 'dod pa bskyed ma thag nyid du srid pa bar ma'i phung po 'gag par 'gyur la srid pa gzhan du skye ba'i tshor ba'i phung po dag 'byung bar 'gyur te/ dper na sum cu rtsa gsum pa'i lha rnams kyi mig lnga dang / bzhi dang / gsum 'byung ba de bzhin du las kyi dbang gis mi 'dra ba'i lus dpag tshad gcig pa mngon par 'grub par 'gyur ro// de mgo thur du bstan cing rkang pa gyen du bsgreng ste ltung ba na mnar med pa'i me lce rab tu 'bar ba'i shugs kyis brdabs shing rab tu nyams pa lo nyis stong du 'gro'o// de ltar spyi'u tshugs su de mnar med pa'i sar song ste/ de'i 'og na de las gzhan pa 'di lta ste/ mnar med pa med do// 'dod pa'i khams 'di'i mtha' ni mnar med pa yin la gzugs kyi khams kyi mtha' ni gyen du drangs te 'og min gyi lha'i bar yin te khams gnyis so// de ltar de ltung ba na skye ba'i srid pa thob nas de ma thag pa'i rkyen gyis rtag tu gnod cing sdug bsngal gyi shugs rab tu 'byung ste/ de'i drung na rab tu tsha bar skyes pa'i sems can dmyal ba pa dag gzhan 'phrul dbang byed kyi lha dang 'dra bar mngon no// de 'bar ba 'khrugs shing mi bzad pa'i sems can dmyal ba'i nang du skyes so// skyes ma thag tu sems can dmyal ba pa'i mes yud tsam zhig gdungs te/ de'i tshe lus yongs su bsregs shing tsha bar 'gyur ro// de'i gnas de yongs su tshol bar byed de/ gal te ri'i rgyal po ri rab la 'khyud cing // de ltar de stong phrag drug cur yongs su bskor la/ de chu bo dang / shing ljon pa dang / lteng ka dang / nags tshal du bcas pa bskor ba tsam gyis sems can dmyal ba pa'i me du mas sreg par byed de/ de sems can dmyal ba pa gzhan yun ring du skyes pa dag ni ma gtogs so// de ltar sreg pa 'di 'dra ba bstan pa ni 'di ltar me shin tu tsha bas dog le yongs su bsregs pa'i nang du snum gyi thigs pa gcig bsregs pa de bzhin du las kyi rgyu gcig gis mnar med par skyes pa'i lus las 'byung po'i tshogs gnas dang bcas pa dang / ri dang / lha dang / lha ma yin dang / ri chen po dang / sman ljongs dang / gling dang / tshal du bcas shing rgya mtsho dang bcas pa sreg go / gang gis las gnyis byas na des rgya mtsho gnyis snga ma bzhin sreg go// gang gis gsum byas na rgya mtsho gsum sreg go// de ltar bzhis rgya mtsho bzhi ste/ lus la dog le bsregs pa bzhin lhung ma thag tu sreg go// ri khor yug dang / khor yug chen po dang / rgya mtshor gtogs pa dag ni klu dang / lha ma yin dang / dud 'gror skyes pa'i tshogs dang bcas pa dang / mi'i gnas bzhi dang / 'dod pa na spyod pa'i lha drug dag gi skyabs yin no// de ci'i phyir zhe na/ mnar med pa'i sems can dmyal ba pa dag gi lus dri nga ba des de dag thams cad ma rung bar 'gyur te/ de ltar sems can dmyal ba pa dag dri nga ba'i lus las dri 'byung ngo // ri mthon po dag gis dri de yong mi tshor te/ sems can dmyal ba pa de las byas shing bskyed pa dang / ma bskyed pa dang / rnam par phye ba'i dri nga ba de dri gzhan gyis dpe bya bar mi nus so// de'i tshe sems can dmyal ba pa rnams kyi bya'i rigs dag 'byung bar 'gyur te/ mchu rab tu 'bar ba mkhrang zhing rno la shugs ser ba myur du 'bab pa lta bu'i shugs kyis sems can dmyal ba pa de dag thams cad kyi lus dang / pags pa dang / sha dang / tshil dang / rus pa dang / rkang rnams rab tu 'dren te/ 'di lta ste/ me las me 'byung ba de bzhin du 'byung zhing der gnas der 'gro de la za'o// sems can dmyal ba pa rnams kyi sha zos/ rus pa phug // sha drangs nas khrag la 'thung ngo // de dag kyang zos nas rkang dag la za'o// de nas ngu zhing cho nges 'debs la yongs su smre sngags 'don cing rmongs pa na bya'i rigs gzhan dag 'byung bar 'gyur te/ 'di lta ste/ bya me lce spyod pa zhes bya bas gang me lce'i nang du zhugs nas sreg ste/ mthong ma thag tu sems can dmyal ba pa rnams kyi phug nas khrag 'thung ngo // bya 'i bar na rgyu zhes bya bas phug nas mchu rab tu 'bar bas glad rgyas 'thung ngo // bya zas su lce za zhes bya bas lce kha gnyis su drangs nas rab tu za bar byed do// de yang zos shing yang pad ma'i 'dab ma ltar shin tu 'jam pa skye'o// bya so 'byin zhes bya bas mchu gnyi ga phra skam ltar 'dzin cing rab tu 'bar bas so thams cad 'byin par byed do// bya mid pa la sogs pa 'dren pa zhes bya bas gang mid pa'i sha dag zhib mor 'thub cing za bar byed do// bya glo ba za ba zhes bya bas gang glo ba dag za bar byed do// bya snying za ba zhes bya bas gang snying dag gshegs nas za bar byed do// bya pho ba za ba zhes bya bas pho ba gshegs nas der zhugs te ro bro ba za bar byed do// bya mchin pa 'jig byed ces bya bas gang mchin pa dag za bar byed do// bya bu gar za ba zhes bya bas gang sems can dag gi bu ga za bar byed do// bya sgal tshigs za zhes bya bas gang sgal tshigs dag phug nas gzhungs pa dag zos te phyir 'byung ngo // bya gnad gsang zhes bya bas gang gnad kyi bar thams cad phug cing gnad dag phye ste/ bar du zhugs nas ngu bzhin ngu rkang gi bcud 'thung ngo // bya khab ltar 'bigs zhes bya bas gang mchu khab lta bus khrag 'thung ngo // de bzhin du bya 'gram rus kyi bar du zhugs shing rus pa gzhan dag phug nas rus pa'i bar na gnas zhes bya bas phyi rol na yang za bar byed do// bya pags pa rnam drug za zhes bya bas gang pags pa rnam pa drug za bar byed do// bya sen mo 'byin zhes bya bas gang sen mo thams cad 'byin to// bya tshil za zhes bya bas gang pags pa dag phug nas tshil za bar byed do// bya rgyus pa 'byin zhes bya bas gang rgyus pa thams cad phyung nas za'o// bya skra shad 'dzings zhes bya bas skra drung nas 'byin par byed do// de ltar de mnar med pa'i phyogs dpag tshad sum stong na bya 'jigs 'jigs ltar 'dug pa zhes bya ba des sems can dmyal ba pa de las gzhan pa rnams kyis de ma thag tu lo 'bum phrag du mar za bar byed cing yang slar 'byung bar byed do// de gal te yang mnar med pa na bya 'jigs 'jigs ltar 'dug pa'i phyogs de dag las thar na sdug bsngal gyi dra ba thams cad kyis yongs su dkris pad ma grog dang g.yang sa zhes bya ba'i phyogs gnyis pa yod de/ der mgon 'dod pa/ skyabs 'dod pa/ skyob par 'dod pa 'gro ba na/ kun nas me lce'i phung po bcu gcig gis khebs shing grogs med la las kyi zhags pa'i bcing bas bcings nas phyi nang kun tu dgras gang ba'i dgon par zhugs so// sems can dmyal ba'i tshogs thams cad pas ches shin tu nyon mongs par zhus la ngam grog dang g.yang sa zhes bya ba'i phyogs su rgyug ste/ der lhung nas rkang pa rab tu sreg go// bteg pa dang shin tu 'jam zhing gzhon sha can du 'gyur te/ sdug bsngal tsha zhing mi bzad pa'i sdug bsngal gyis mngon par gdungs so// de ltar de 'jigs shing bzhin mdog mog mog por gyur pa'i rkang lag dang yan lag thams cad rab tu zhum pa na ngam grog dang g.yang sa zhes bya ba'i yul de 'byung bar 'gyur te/ ngam grog dang g.yang sa dpag tshad sum stong yod pa'i yul der de lhung bar 'gyur ro// yang las kyis byas pa'i rlung gis 'deg cing de 'dor ba na/ bya kang ka dang / khwa dang / bya rgod dang / 'ug pa rnams kyis za bar byed do// de nas yang rlung spu gri dang me lta bus gyen du 'deg cing 'dor ba na/ de dag nyid kyis za bar byed de/ de ltar de 'deg cing 'dor ba lo 'bum phrag du mar byed do// de la gal te yang de las thar na 'khor lo ltar yongs su bskor ba mtshan ma'i bar zhes bya ba'i phyogs su rgyug go// phyogs der yang 'khor lo'i rtsibs stong yod la lte ba rdo rje las byas pa shin tu 'bar zhing myur bar 'khor ba 'byung ste/ de dang lhan cig 'gro ba nyid kyis 'khor lo de lus la bab nas 'khor ro// mgo'i 'khor lo gcig gis 'thag par byed/ de nas glad rgyas rab tu 'bar ba dag 'byung ba nas mig gi bar du 'byung bar byed do// phrag pa gnyis ka la 'khor lo gnyis 'khor te des rus pa dang rkang dag phye mar rlog go// lag pa gnyis la yang 'byung ste/ des gtsub shing bzhin du lag pa gnyi ga la me 'byung la/ de me nyis 'gyur gyis sreg go// de bzhin du de'i brang la 'khor lo rab tu 'bar ba yongs su 'khor te des de'i rus pa thams cad bcom bcom nas 'thag ste/ bye ma'i phye ma bzhin du byed do// de'i rgyab la yang lcags kyi me mdag gis reg cing 'khor lo rtsibs stong pa 'khor te/ des brang gi phyogs dang / rgyab kyi rus par gtogs pa la sogs pa thams cad 'joms so// de nas de'i mdoms su lcags kyi mtshon brang kol li ka 'byung ste/ des mdoms thams cad gtsub shing bzhin du gtsubs nas 'dren par byed cing de'i long ka thams cad 'bigs par byed do// phug nas kyang rgyu ma dag la yang 'bigs par byed do// pus mo'i lha nga la yang 'khor lo 'byung ste/ des pus mo'i lha nga de 'bigs par byed do// de bzhin du long bu la yang 'byung ste/ des de'i rus pa dag phug nas rkang dag za bar byed do// de'i rkang mthil la yang phur bu rnams kyis 'bigs par byed de/ des kyang gdung ba cher byas shing sdug bsngal skyed par byed do// de ltar las kyi mtha' nyes par byas pa spyod pa mnar med pa'i sdug bsngal rang gi las kyis byas pa thun mong ma yin pa mi bzad pa tsha ba rtsub pa'i gnod pa dag lo 'bum phrag du mar 'byung bar 'gyur ro// de gal te yang de las thar na gnod pa myong bzhin du 'bros par byed do// mgon 'dod pa/ skyabs 'dod pa/ dpung gnyen 'dod pa de bros pa na ri chen po zhig yod par mthong nas de la rgyug go// ri de yang srin bu mar ko ta ka yan lag dang nying lag rab tu 'bar ba rnams kyis gang la/ de ltar de srin bu mar ko ta ka reg na rtag tu me ltar tsha ba rnams kyi nang du skye bar 'gyur te/ de rnams kyis de kun nas yongs su bskor nas rdul phran tsam du za bar byed do// cho nges 'debs pa na srin bu mar ko ta ka kha'i nang du yang zhugs nas mid par song ste/ pho ba dang / long ka'i nang du zhugs nas za bar byed cing de sdug bsngal mi bzad pa tsha ba rtsub pa dag myong ngo // gang sngon shin tu nyes par spyad pa byas pa dang / gang mnar med pa byas pa dang / mi dge ba bcu'i las kyi lam dang ldan pa de ni rgyu de dang 'thun pa'i 'bras bu nye bar spyod par 'gyur te/ de ltar de srin bu mar ko ta ka'i ri der lo 'bum phrag du mar sdug bsngal myong bar 'gyur ro// gal te yang de las thar na sha za ba seng ge dang / stag dang / dred dang / gung dang / dom gyis gang ba'i tshal du rgyug pa dang / de rnams kyis de bzung ngo // bzung nas kyang yan lag rab tu za bar byed de/ la la ni brtol nas glad rgyas za bar byed/ la la ni brla'i ngos la/ la la ni rgyu ma la/ la la ni gnye ma la/ la la ni long ka la/ la la ni pho ba la/ la la ni byin pa'i sbu gu la/ la la ni pus mo la/ la la ni rkang pa la/ la la ni rkang mthil la za ste/ de ltar de bza' bza' nas yang shin tu gzhon sha can du 'byung bar 'gyur ro// shin tu gzhon sha can de la yang dang yang du lhag par sdug bsngal myong bar 'gyur la yang zos na yang de'i sha rdzogs par skye bar 'gyur te/ des srog gcod pa byas shing bsags pa'i 'bras bu ni de yin no// de ltar de rang gis byas pa gzhan dang mi 'dra ba'i sdig pa'i las de lo 'bum phrag du mar myong bar 'gyur ro// de nas yang dge slong de ma byin par len pa kun tu bsten cing bsgoms te mang du byas pa'i 'bras bu so so yang dag par myong ba la rtog par byed de/ des thos pa las byung ba'i shes pas brtags na/ 'di ltar de nyes par byas pa'i las kyi mtha' la spyod pa mgal me'i 'khor lo dang / dri za'i grong khyer dang / skom pa lta bu dag la don gyi rnam pa chen po dbyig dang / nor bu dang / gos dang / nor dang / 'bru'i tshogs su lta'o// de ltar de chags pas zil gyis non la/ las kyi rmongs pa dag 'di snyam du sems te/ 'di dag ni bdag gi yin no snyam mo// de ltar rmongs pa sdig pa byed pa de me mdag rab tu 'bar ba'i chu bo dag las rgal nas rdzas kyi rnam pa de dag gi drung du rgyug pa dang / las kyis byas pa'i gshin rje'i mi rnams kyis bzung ste/ de mtshon cha'i dra ba'i nang du bcug nas yan lag dang nying lag thams cad gsheg cing gcod la sreg ste rus pa'i lhag ma ma lus par byed kyang de thog ma med pa'i dus nas zhugs pa de gnas skabs de dag tu yang 'dod pa de spong bar mi byed do// 'dir tshigs su bcad pa/ bud shing lta bu'i rtog byung bas// nga rgyal phrag dog me ltar 'bar// shing gi mes ni mi sreg gi// 'jig rten 'dod pa'i mes sreg go// 'dod pa'i dug gis zin pa gang // de dag la ni bde ba med// 'dod pa bsnyen cing bsten byas na// phyir yang de bzhin rab tu 'phel// ji lta ji ltar 'dod gyur na// 'dod pa du ma 'phel bar 'gyur// me las 'bros par nus srid kyi// 'dod pa'i me las mi nus so// 'dod pas yongs su bslus pa yis// 'jig rten 'khor lo bzhin du 'khyam// thog ma med pa'i 'jig rten la// 'dod pa lta bu'i dgra med do// 'dod pas yongs su bslus pa dag // rgya mtsho'i chu nang 'jug par byed// mtshon cha thibs po 'bab pa yi// g.yul du yang dag rab tu 'jug // 'dod pa'i rgyu yis sa bdag rnams// phan tshun dag tu 'jig par byed// nor la sred pas ma bu yang // 'thab mo'i g.yul ni 'gyed par byed// sred pa'i dug las rnam grol ba// 'dod pa'i me mdag rnam par spangs// bong ba gser ltar mnyam pa de// mya ngan 'das pa'i mthar 'gro 'o// nor gyi nang na tshul khrims mchog // nyi ma 'od dang ldan pa bzhin// nor dang bral nas 'gro 'gyur gyi// tshul khrims 'di ni mdun na gnas// tshul khrims kyis ni sum cu gsum// de bzhin bsam gtan spyod yul 'gro// 'jig rten 'di dang pha rol du// tshul khrims gzi dang mtshungs pa med// mnar med par ni skyes pa dag // nor la 'dod pas bsregs pa yin// 'dod pa'i me ni gang 'byung ba// yul der me ni 'byung mi 'gyur// mkhas pa'i ye shes chu yis su// bsgrims te 'dod pa'i me mdag sod// 'dod pa med par ma byas na// mya ngan 'das pa thag ring ngo // de ltar sems can dmyal ba pa de 'dod pa'i me des sreg pa na yang mnar med pa'i me gnyis pa mtshon 'bab pa dang bcas pas sum 'gyur du sreg go// der yang mgal me bskor ba dang / dri za'i grong khyer dang / skom pa lta bu'i nor dag la 'phrog par byed pa dang / log par bsgyur ba rmi lam gyi mi lta bu sems can dmyal ba pa gshin rje'i mi de dag gis ma byin par blangs pa'i sems can dmyal ba pa de lo 'bum phrag du mar sdug bsngal myong bar byed do// de nas yang dge slong de 'dod pas log par g.yem pa'i mnar med pa de'i 'bras bu la rtog par byed de/ des brtags na/ 'di ltar sdig pa byed pa de mtshon cha nyam nga ba de las thar na/ ji ltar yang las kyis 'khrul pa me mdag gi chu bo las rgal nas log par rnam par lta ba zhes bya ba'i phyogs gzhan du zhugs so// des las kyis byas pa'i bud med dag gang sngon gyi dran pa nyams pa des mthong ngo // de dag mthong nas de thog ma med pa'i dus nas goms pa'i 'dod chags kyi me 'byung ste/ de der rgyug par byed do// gang na bud med 'khor ba de dag las kyis byas pa/ lcags kyi bud med dag yin te/ de dag gis de bzung ngo // bzung nas kyang lce la sogs pa la za ste ji ltar de'i lus de la yungs 'bru tsam gyi lhag ma yang ma lus par de ltar za'o// de nas yang 'byung bar 'gyur te/ yang za'o// de sdug bsngal tsha ba rtsub pa myong bzhin du 'dod chags kyi me de dag las ldog par mi byed kyi/ gang na bud med de dag gnas pa der yang dang yang shin tu rgyug par byed do// de ji ltar 'dod chags kyi mes gnod pa de ltar sdug bsngal gnod par mi rtsi'o// de nas bud med de dag yang lus rdo rje dang lcags rab tu 'bar ba'i lus kyis mi de bzung nas 'bar ba'i phreng ba 'khrugs pa'i lus kun gyis sems can dmyal ba de bye ma chang pa nas gtor ba bzhin du gtor to// lus thams cad phye mar byas pa de slar yang 'byung bar 'gyur te/ de nas shin tu rgyug kyang de'i 'dod chags zhi bar mi 'gyur ro// de'i gnas de lta bu mthong nas dge slong des bsams te/ thos pa las byung ba'i shes pas 'di ltar tshigs su bcad de smras pa/ bud med ngan song gzhi yin zhing // kun nas nor ni zad par byed// mi gang bud med tshig nyan pa// de la bde ba ga la yod// don med chos la dga' ba ni// bud med g.yo dang phrag dog mang // 'jig rten gnyis ni rnam 'jig pa// skyes pa rnams kyi mdun na gnas// de'i tshig shin tu mi brtan te// rtag tu 'dod chags skyed la mkhas// de yi snying ni gzhan sems la// gzhan gyi tshul gyis smra bar byed// dang por mnyen zhing srun byed la// phyi nas sems ni rdo rje 'dra// sems ni yang la phan pa med// bkur sti dag ni dran mi byed// legs pa brgya ni chud gzon la// ma legs gcig pu dran par byed// sdig pa'i sa gzhi bud med yin// snying ni glog gi ngo bo bzhin// skyes pa chags pa'i sems yod pa// 'jig pa'i rgyu ni bud med byed// 'jig rten 'di dang pha rol tu// 'jig byed nang na bud med 'jig // gal te bde ba'i mchog 'dod na// de ltar bud med rnam par spongs// bud med rtag tu spangs pa ni// 'jig rten 'di dang pha rol bde// gang zhig dbul ba spong 'dod cing // gang zhig bdag ni 'byor 'dod dang // gang zhig mya ngan 'das 'gro 'dod// mi des bud med spang bar byos// de ltar phyin ci log tu mthong ba snying rnam par rmongs pa de lo 'bum phrag du mar sreg go// gsheg go// gsod do// de nas yang slar 'byung bar 'gyur te/ de gal te de las thar nas de nas yang me mdag gi chu bo'i nang du bying zhing 'tshed pa na bkres pa dang / skom pas gdungs te/ gar bab bab tu 'bros so// de nas yang dge slong de mnar med pa'i mi dge ba byed pas gang du smra ba de kun tu bsten cing bsgoms te mang du byas pa'i 'bras bu la brtags na des thos pa las byung ba'i shes pas mthong ste/ 'di ltar sems can dmyal ba lus bkres pa dang skom pas 'khrugs shing gdungs pa de gshin rje'i mi stobs po che rnams kyis bzung ngo // bzung nas kyang kye grogs po dag khyed la ci gnod ces 'dri'o// las kyi dbang gis bskul ba de dag bdag cag bkres so zhes smra'o// de nas de dag gshin rje'i mi de rnams kyis bzung ngo // bzung nas kyang de'i kha gsheg par byed de/ de nas lce 'byin par byed do// lce de yang las kyi dbang gis dpag tshad lnga brgya tsam du 'gyur ro// du smra ba de'i 'bras bus de phyung ma thag tu/ de gshin rje'i mi rnams kyis bzung nas lcags kyis gzhi rab tu 'bar ba la ldag tu 'jug cing las kyis byas pa'i thong gshol rtse mo rab tu 'bar ba dang bcas pa'i rmon glang stobs dang ldan pa stong byung ste/ lce de'i steng du song nas rmod par byed do// de las rnag dang khrag dang srin bu 'dzag pa chu bo ltar 'bab bo// rnag dang srin bur 'dres pa'i lce de yang ji ltar lha rnams kyi mig bzhin du gzhon sha can du 'gyur te/ de'i lce'i phyogs la rmos pa de dag slar yang tha mal par 'gyur ro// de nas yang lo 'bum phrag du ma'am/ lo bye bar rmod de lce de la sdug bsngal mi bzad pa 'byung ngo // tsha zhing rtsub la rab tu rtsub pa/ drag pas kyang shin tu drag pa/ sdug bsngal mi bzad pa dag gis nyam thag pa de ku cho 'don/ cho nges 'debs ngu skad 'byin kyang de'i sdug bsngal de sus kyang sel bar mi byed do// gang bdag gis byas pa de dag ni pha mas ma byas/ lhas ma byas/ mi gzhan gyis ma byas/ 'dod rgyal las ma byung // gzhan nas ma 'ongs/ byas pa chud mi za ste/ rang gis byas pa'i las kyi 'bras bu yod do// de nas de dag ngu skad 'byin bzhin du 'di ltar gshin rje'i mi rnams kyis rjes su bstan pa tshigs su bcad de smras pa/ rtsub shing drag la bde med pa// du smra ba rnam par spongs// du smra ba'i mi rnams ni// sems dag la yang rnam par 'jig // de ni yid ches gnas ma yin// mkhas pa kun gyis rnam par spangs// bdag nyid la ni bslus byas nas// pha rol la ni smra ba// skyes bu dpa' sems can dag gis// dgra bzhin du ni rnam par smad// gang tshe bdag dang gzhan 'jig pa// dang por mi 'thun kha nas smra// mi yis rnam par ma spangs na// lha rnams kyis kyang gtong bar byed// yid la gyi tshig sems na// dma' zhing 'og mar 'gro bar 'gyur// mi gang log pas mngon nyams pa// de dag bde ba'i gnas med do// 'jig rten 'jig rten 'das lam la// du smra ba rnam par smad// 'byed pas 'byed pa'i rnam smin te// du smra ba rnam par spongs// de ltar de la gnas pa'i mi// dmyal ba yin par nye bar brtag // mi mchog bden pa smra ba ni// 'jig rten kun gyis mchod par 'gyur// du smra ba rnam par spongs// 'on tang bden pa'i mchog tu 'gyur// 'tshe med bden tshig smra ba ni// 'byung po kun la brtse zhing mnyen// bden pa mtho ris skas yin zhing // chos rnams 'byung khungs chen po yin// mi gang gshin rje'i 'jig rten dang // de bzhin dmyal bar 'gro ba yi// de'i rgyu du smra ba ste// mi mkhas pa dag smra bar byed// dug dang zhags pa gdos 'dra zhing // de ni mtshon dug me dang 'dra// du smra bar mi bya ste// de yi 'bras bu sdug bsngal mang // de ltar las 'bras zhe 'gras pa// de ni rnam ston 'chi bar byed// zhi ba'i tshig ni smra bar gyis// smad par bya ba rnam par spongs// de ltar sems can dmyal ba pa de sdug bsngal mi bzad pa myong ba na de lo 'bum phrag du mar de'i lce 'byin par byed do// de gal te yang sems can dmyal ba pa de'i kha'i nang du ldud par byed de/ 'jigs shing skrag la byad bzhin mo ga mog po de me mdag gi chu bo'i nang du sreg bzhin du gar bab bab tu 'bros so// de ltar sdug bsngal gyis nyen cing mgon med/ skyabs med/ dpung gnyen med pa de la yang gshin rje'i mi rnams 'byung bar 'gyur te/ gshin rje'i mi lag na tho ba dang ral gri thogs pa de rnams kyis mi de ngu skad 'don cing yang dang yang du mnar med pa'i mes sreg pa na la sogs pa nas rkang pa'i bar du phye mar byed do// de nas dge slong de phra ma kun tu bsten cing bsgoms te mang du byas pa'i rnam par smin pa la rtog par byed de/ des thos pa las byung ba'i shes pas brtags na/ 'di ltar phra ma'i las kyi 'bras bus bskul ba'i sems can dmyal ba pa de shin tu mi bzad pa'i sa gzhan la 'jug par byed de/ de gshin rje'i mi drag shul chen po ston pa gzhan rnams kyis bzung ngo // bzung nas sems can dmyal ba pa de la/ gshin rje'i mi rnams kyis smras pa/ grogs po dag khyed la ci gnod/ de dag gis smras pa/ bdag cag la bkres pa gnod do// de nas gshin rje'i mi de rnams kyis de'i kha de brgyangs nas lag pas lce 'byin par byed do// de yang dpag tshad sum brgyar 'gyur te de ltar phyir zhing rgya cher 'gyur ro// gshin rje'i mi rnams ral gri so rab tu 'bar ba dag blangs te lce de la gcod par byed do// khyi dang wa rnams kyis kyang phyogs gzhan dag la za bar byed de/ de ltar sdug bsngal mchog tu tsha ba myong ba dag so sor myong ngo // de lce dang bral ba'i tshig mi gsal bas ngu skad 'byin cing cho nges 'debs te/ de ltar de ngu skad 'byin pa na 'di ltar gshin rje'i mi rnams kyis rjes su bstan pa tshigs su bcad de smras pa// // 'phags pa dam pa'i chos dran pa nye bar gzhag pa/ bam po bcu drug pa/ dbyen gyi bsam pa mang po yis// khyod kyis mang du gang smras pa// chos rnams kyi ni sdig par 'gyur// de yi 'bras bu 'dir 'ongs so// mi 'thun pa la gang dga' ba// de ni rtag tu mdza' bshes dang // gnyen 'dab rtsa lag 'byed pa yin// dam pas phra ma rnam par smad// srid pa nyam ngar gar skyes pa// rtag tu dman par skye bar 'gyur// phra ma la ni gang sbyor ba// phyir zhing gti mug dbang du 'gro// phra ma la ni gang 'jug pa// sdig pa sten par byed pa ste// sdig pa'i las kyis dmyal ba ru// yang dang yang du 'tshed par byed// phra ma'i kha ni gnyis su mthong // phyi ma'i sha la shin tu za// yid gcugs dam pa med par byed// gsang ba'i tshig ni sun 'byin to// gang dag phra ma spangs pa ni// de la rtag tu grub pa gnas// mdza' bshes gnyen 'dab rtsa lag dang // de ni nams kyang 'bral mi 'gyur// phra ma spangs pa zhi ba ni// legs shing sdig dang bral ba yin// de ni rtag tu sa bdag gi// gsang ba 'dzin par byed pa yin// chos ni ma spyad gang yang med// phra ma dag kyang ma spangs pa// phra ma'i 'bras bu myong bar gyis// de ring ci zhig yongs su smre// de ltar rjes su bstan cing lce'i sdug bsngal myong ba na de lo 'bum phrag du mar sdug bsngal gyi nang du song ste bying ngo // de sdug bsngal tsha ba rtsub pa myong ba na gal te yang de'i lce 'jam por 'gyur te gshin rje'i mi de dag kyang mi snang bar 'gyur ro// de dag de las thar na sems can dmyal ba pa shin tu mi bzad cing drag pa las kyi shing gi mthu dang / rnam par smin pa'i rlung dmar langs pa'i mes sreg pa na gar bab bab tu 'bros so// de nas gshin rje'i mi gzhan dag gis sems can dmyal ba de bzung ngo // bzung nas kyang smras pa/ grogs po dag khyed la ci zhig gnod/ las kyi 'bras bus bskul ba de dag gis smras pa/ lce'i sdug bsngal gnod do// de nas lce de brgyangs nas bzung ngo // bzung nas mtshon cha so brdar ba rnams kyis gtub gtub nas yang de nyid zar gzhug pa'i phyir kha'i nang du 'jug ste/ bkres pa dang skom pas gdungs shing kha gdong nyams pa de rang gi khrag dang / kha chu 'dzag pa dang / rang gi lce de nyid la za'o// lce gtub gtub pa de las kyi dbang gis yang skye bar 'gyur te/ de nas yang sdug bsngal gyis nyam thag pa dag sa la 'phye zhing 'gre ldog la yongs su ngu skad 'byin to// de ltar sdug bsngal gyis nyam thag pa de'i mig gi 'bras bu ni 'gyur/ sdug bsngal gyis nyam thag cing dman la grogs med pa gcig pu rang gis byas pa la nye bar spyod do// 'di ltar gshin rje'i mi rnams kyis rjes su bstan pa tshigs su bcad de smras pa/ tshig rtsub zhes bya gang mthong ba// mda' ltar rno ba khyod kyi tshig // gzhu lta bu yi lce las 'phangs// de yi 'bras bu 'dir 'ongs so// gang la tshig rtsub 'byung ba ni// dug lta bu yi lce las 'byung // 'jig rten la ni sha za 'dra// de dag yongs su spang bar gyis// ji ltar yid 'byung 'gyur ba ni// nyam ngar tshig rtsub smra ba ste// me mtshon dug ni 'byung ba la// mi dge de ltar yid mi 'byung // gtsub shing lta bu'i lce las byung // shing lta bu yi snying gis spel// 'jig rten tshig rtsub me ltar 'bar// shing skam lta bur sreg par byed// gang dag snyan par smra la dga'// 'jig rten kun gyis phyag byed do// 'jig rten kun la ma dang 'dra// de ni pha dang 'dra bar dga'// dang por snyan par smra ba dge// bde 'jam bde ba 'byung ba yin// sdig pa mi zad sel ba dang // mi sdug sa kun sbyong ba yin// tshig snyan mtho ris skas yin te// tshig snyan dge ba'i gter yin no// tshig snyan 'jig rten gnyen yin te// tshig snyan legs pa mngon par 'grub// khyod kyis tshig rtsub de smras pas// sems can dmyal ba drag por 'ongs// lce de dag la 'ang gnod par byed// de ring ci zhig yongs su smre// de ltar rjes su bstan pa na du smras pa de kun tu bsten cing bsgoms te/ mang du byas la rjes su yi rang zhing ma bshags pa dang / lo 'bum phrag du mar lhan cig gnas so// de gal te yang de las thar na gar bab bab tu 'bros pa dang / de nas mdun nas gshin rje'i mi rnams kyis bzung ste/ de sdug bsngal mi bzad la drag pas yongs su gdungs shing tshor bar byed pa mthong ngo // de nas yang dge slong de tshig kyal pa kun tu bsten cing bsgoms te/ mang du byas pa'i sdig pa mi dge ba'i las kyi 'bras bu'i rnam par smin pa la rtog par byed de/ des thos pa las byung ba'i shes pas brtags na/ sems can dmyal ba pa 'di dag rang gi las kyi 'bras bu la spyod pa sdug bsngal gyis nyam thag cing shin tu mi bde ba de dag gshin rje'i mi rnams las thar nas kyang gar bab bab tu 'bros so// de nas gshin rje'i mi gzhan dag gis bzung nas smras pa/ kye grogs po dag khyed la ci gnod/ de dag gis smras pa/ bdag cag la bkres pa dang / skom pa gnod do zhes smras nas tshigs su bcad de smras pa/ tha mar gyur pa stong phrag dag // rang gi lus las gtsub shing 'byung // bkres dang skom las byung ba'i mes// bdag la mi bzad sreg par byed// kha ba me ltar khyad par che// de ni ri rab yungs 'bru bzhin// sems can dmyal bar sreg pa ni// bkres pa'i khyad par de 'dra 'o// sems can dmyal ba'i me byung ba// de ni gzhan du gnod par byed// bkres dang skom las byung ba'i me// lha dag la yang yod pa min// gnod pa mi bzad gang yin pa// de dag dmyal bar bdag la byung // bkres pa'i me yis gnod pa ltar// de dag de ltar mi gnod do// de'i tshig de thos nas gshin rje'i pho nya dag phra skam rab tu 'bar ba dag blangs nas kha gdangs pa'i nang du snod rab tu 'bar bar zangs shin tu bzhus pa khyer nas blugs te/ tshig kyal pa smras pa'i 'bras bu des ji ltar kha ba chal chol me'i nang du 'ju ba de bzhin du de'i lce yang de ltar sreg go// de sreg pa mi 'dra ba gnyis kyis sreg pa na ngu skad 'byin cho nges 'debs ku cho 'don cing mig shin tu 'gyur bar byed de/ zangs dmar po rab tu 'bar ba des de'i lce sreg par byed do// lce bsregs nas mid pa sreg go// mid pa bsregs nas snying sreg go// snying bsregs nas rgyu ma sreg go// de dag kyang bsregs nas long ka sreg go// long ka yang bsregs nas thur du byung ngo // de ltar de sreg pa na 'di ltar gshin rje'i mi rnams kyis rjes su bstan pa tshigs su bcad de smras pa/ snga phyi 'brel ba med pa'i tshig // don med thog tu mi phebs te// 'brel med khyod kyis gang smras pa// de yi 'bras bu 'di 'dra'o// gang dag rtag tu bden mi smra// tshig don bzang po ma yin zhing // lce de mkhas pas mi mthong ste// sha yi gong bu tsam du zad// gang dag rtag tu bden smra ba// yon tan brtan zhing rtag tu legs// de ni mtho ris skas yin te// de la lce zhes mi brjod do// de nas gshin rje'i mi de dag gis sems can dmyal ba pa de la rjes su bstan nas zangs dmar po rab tu bskol ba de dag sems can dmyal ba pa'i khar ldugs te/ lo 'bum phrag du mar 'brel ba med par smra ba de'i rnam par smin pa snying rje rje ltar myong ngo // de nas gal te sems can dmyal ba pa de gshin rje'i mi de dag gis btang nas gar bab bab tu 'bros so// me mdag gi chu bo'i nang dag tu bying ste/ rab tu 'ju ba na rkang pa dang / byin pa dang rked pa dag me mdag gi chu bo de dag gi nang du mar sar gyi gong bu lta bur rab tu 'ju bar byed do// de nas yang 'byung bar 'gyur te/ de ltar mgon 'dod pa/ skyabs 'dod pa/ dpung gnyen 'dod pa de gar bab bab tu 'bros so// de nas las kyis byas pa'i nor rdzas mang po gsob gsog snying po med pa gzhan gyis yongs su bzung ba dag las kyis bskul ba rmongs pa de 'di ni/ bdag gi yin no snyam mo// de nas sems can dmyal ba pa de nor rdzas ga la yod pa de nyid du rgyug go// de brnab sems mi dge ba kun tu bsten cing bsgoms te mang du byas pa'i 'bras bu 'di ni gang sems can dmyal ba pa des de ltar log par mthong ba yin no// de ltar brnab sems mang por mthong ba de'i lag tu mtshon cha 'byung bar 'gyur te/ des brgyugs pa dang / sems can dmyal ba pa gzhan dag gis lag tu yang mtshon cha 'byung bar 'gyur te/ de dang de dag lhan cig mtshon gyis 'gyed do// sems can dmyal ba pa de dang de dag mtshon rnon po rnams kyis 'jog par byed do// bzhog pa de dag kyang rus gong gi lhag ma de tsam zhig lus par byed do// de nas yang slar skye bar 'gyur te/ yang de bzhin du gzhog par byed cing de dag yang skye bar 'gyur ro// de nas lo 'bum phrag du ma 'das pa dang / las kyis byas pa'i gshin rje'i mi rnams 'ongs nas de dag gi mtshon cha rnon po blangs te/ sems can dmyal ba pa de rnams dang / sems can dmyal ba pa gzhan de rnams la ji ltar yungs 'bru bas kyang phra ba de ltar lus kyi sha la 'jog ste/ de ltar rus gong gi lhag ma tsam zhig lus par byed do// de ngu skad 'byin cho nges 'debs/ ngu zhing smre sngags 'don pa bzhog bzhog nas yang skye bar 'gyur te/ ji ltar chu srin byis pa gsod bzhog bzhog nas chu'i nang du bcug pa dang / de nas yang slar skye bar 'gyur ba de bzhin du sems can dmyal ba pa de dag la yang slar skye bar 'gyur ro// de ltar sdug bsngal gyis nyam thag cing ngu skad 'byin pa de dag la 'di ltar gshin rje'i mi rnams kyis rjes su bstan pa tshigs su bcad de smras pa/ brnab sems kyis ni nyams pa'i mi// brnab sems kyis ni yongs su bslu// gzhan nor bdag gir bya snyam pa// de ltar de ni bslus pa yin// brnab sems sdig pa yid byed pa// mdzangs pa rnams kyis ma bsten to// mar me 'bar ba'i me bzhin du// bdag gis byas pas sreg par byed// brnab sems sdig pa yid byed pa// gnod pa dag ni nye bar byed// tsha bar smin cing dug 'byung ba// gang yin de ni rtag tu spongs// gzhan gyi phun sum tshogs mthong nas// bdag gir bya snyam bsams pa ni// brnab sems de yis bslangs pa yi// dug gi 'bras bu 'dir 'ongs so// de ltar de gshin rje'i mi de rnams kyis spyo spyo brgyad brgyad nas lo 'bum phrag mang por gnod pa nyid kyis gnod par byed de/ de'i sdig pa'i las kyis 'byang bar mi 'gyur ro// de nas yun ring mo zhig 'das nas sems can dmyal ba pa de me mdag gi chu bo'i nang du bying zhing 'bros pa na gar bab bab tu 'bros pa dang / lcags kyis gzhi rab tu 'bar ba'i steng du bab nas de nas yang dang yang du 'gre ldog ste/ langs nas kun tu rgyug pa na/ gcig pu gnyis su med cing grogs med pa las kyi dbang gis gyur pa'i sems can dmyal ba pa las kyis dgra'i nang du song ngo // gal te yang gshin rje'i mi de dag las thar nas gar bab bab tu 'bros so// de nas gnod sems kun tu bsten cing bsgoms te mang du byas pa de'i 'bras bu nye bar gnas pa ni mgon 'dod pa/ skyabs 'dod pa/ dpung gnyen 'dod pa de skyabs dang dpung gnyen 'dod cing las kyis byas pa'i seng ge dang / stag dang / sbrul shin tu khros pa dag mdun du 'dug pa dang / de de dag la 'jigs nas gar bab bab tu 'bros kyang de mi dge ba'i las kyis 'bros par ga la nus te/ de de dag gis bzung ngo // bzung nas kyang shin tu 'khrugs pa rnams kyis dang por re zhig la za'o// de'i la za ba na ngu skad 'byin cing smre sngags 'don la 'gre ldog par byed do// de'i rtsib logs la yang mche ba dug ltar rno ba kun gyis brad brad nas za zhing stag dag gis kyang rgyab tu zos/ rkang pa ni mes bsregs shing gshin rje'i mi rnams kyis kyang rgyang ring po la sogs par 'phangs so// de ltar snying rje chen po'i shugs thob pa de la 'di ltar gshin rje'i mi rnams kyis rjes su bstan pa tshigs su bcad de smras pa/ mi yi skyes bu tha ma la// gnod sems me 'dra yod pa ni// sreg pa dag las sreg pa thob// don med ci zhig yongs su smre// sems can dmyal bar skye ba yi// rgyu ni mi bzad gnod sems yin// thag pa gang gis bcings pa yi// mi ni yongs su khrid par byed// gnod sems dag gis rmongs pa'i mi// rtag tu de la yid 'jug pa// zhi bar shin tu mi 'gyur te// bu ga'i nang na sbrul 'dug bzhin// mi gang gnod sems mi bzad cing // shin tu drag pa'i ngo bo ni// nyi ma la ni mun pa bzhin// de dag la ni bde ba med// gnod sems snying la yod pa ni// kun gyis bsrung bar mi nus te// bshes grogs gnyen gyi mis ma yin// chos dang don gyi tshogs kyis min// gnod sems 'di ni mun pa yi// tshogs dang 'dra zhes brjod pa yin// gnod sems skyed par byed pa ni// gnod sems zhes ni yongs su sgrogs// gnod sems med pa ji ltar 'gyur// gnod sems med pa mchog tu dge// gnod sems yod pa pha rol tu// mi bzad 'chi bar de dag 'gro// gnod sems kyis ni drangs pa dag // sems can dmyal ba drag por 'ongs// las zad nas ni thar 'gyur zhing // dmyal bar 'gre ldog mi byed do// de ltar bstan cing rjes su bstan nas gshin rje'i mi rnams dang seng ge dang / stag gnod sems mang du yod pa rnams kyis 'thun par rdeg cing za bar byed de/ sa bon las 'bras bu 'byung ba bzhin du de'i gnod sems dang 'thun par las kyi rnam par smin pa 'byung ste/ de ltar sems can dmyal ba pa de las de'i 'bras bus 'tshed cing za'o// de gal te yang de las thar na mgon 'dod pa/ skyabs 'dod pa/ gar bab bab tu 'bros so// sdig pa chen pos bskul ba log par lta ba mtshams med pa lnga'i lam ni 'di yin te/ mnar med par skyes nas de nas nges par myong bar 'gyur ba'i mtshams med pa gzhan dag yod pa der skye la skyes ma thag tu las so sor myong bar 'gyur ro// sems can dmyal ba pa de mu stegs kun tu rgyu dang / rdzogs byed dang / lhas byin dang / ko ka li ka gang du 'tshed pa'i gnas der sems can dmyal ba pa chen po 'di yang 'gro bar 'gyur te/ gang na sdug bsngal nges par myong bar 'gyur ba mi bzad pa tsha ba drag pa bas kyang shin tu drag pa/ de dag rjes su myong ngo // de'i sdug bsngal sems can thams cad kyis dpe bya bar sla ba ma yin te/ mnar med pa'i sdug bsngal de myong bar 'gyur ro// sdig pa byed pa de mun pa'i tshogs su gyur pa dang / sems can thams cad spu zing zhes byed pa mnar med pa chen po ga la ba der de'i 'tshed do// sreg go// gsheg go// mtshon cha ra ltar 'bab pas bzhog go// de nas yang 'byung bar 'gyur te/ yang 'jog go// gsheg go// sreg go// mda' bo che dang / rdo rje dang / ser ba dang / rdo char ltar 'bab pas gsod do// de ltar mtshams med pa lnga byed pa de dag sreg pa na/ me'i phung po chen po bcu gcig byung ste/ de dag shin tu sdug bsngal bar byed do// der phyogs bcu'i me 'bar ba bcu dang / me'i phung po bcu gcig 'byung ste/ bkres pa dang / skom pa byas nas khar 'byung ngo // de'i lus kyi steng 'og dang / rtsib logs su 'bar ba'i phreng ba mched pas ji ltar de'i lus kyi gseb phra mo yang mi mngon pa de ltar sreg go// me de yang ji ltar skra de dag gi rtse mo'i bar yang mi mngon pa de ltar phan tshun shin tu nyon mongs par 'tshed pas mnar med do// bde ba'i bar skabs kyi dus kyang med pas mnar med do// dbang po thams cad yul kun la 'tshed cing yid dang 'gal bas mnar med de 'jig rten de nas shi nas sems can dmyal ba chen po mnar med pa ma gtogs par de las gzhan du mi skye ste/ mnar ba'i gzhi med cing gnod pa'i grangs kyi bar med pa'i phyir mnar med do// 'dod pa'i khams su gtogs pa'i sems can thams cad kyi 'og tu gyur pa ni mnar med pa de dag yin te/ gzhan dag mnar med pa yin pas mnar med do// sems can dmyal ba chen po de'i mgo la ji ltar steng nas gnod pas kun nas nyon mongs pa ltar de'i mgo la yang de'i bar skabs kyi gzhi med pas mnar med do// sa gzhi zangs dmar po rab tu bskol ba dang / khrag dang / sha dang rus par 'dres shing 'khrugs pa dag la bar med pa de bzhin du mnar med pa yang pags pa dang / sha dang / tshil dang / rus pa dang / rkang du gtogs pa thams cad rab tu 'bar te/ de ltar kun nas rab tu 'bar ba dag la mngon pa yang med cing mnar ba'i gzhi kyang med pa'i phyir mnar med do// ri las chu 'bab pa'i shugs ltar nyin gcig bzhin du gnod pa dpe med pa 'phel zhing 'byung ste/ de ltar gnod pa rnams mnar ba'i gzhi cung zad kyang med pas mnar med do// srid pa bar ma 'gag pa dang / dus mnyam du lan grangs gzhan la myong bar 'gyur ba'i las kyis der skyes nas mnar ba'i gzhi'i bar shin tu chung ba yang med pa'i phyir mnar med de/ de ltar gnod pa brjod par mi nus kyang cig dper bya na rgya mtsho'i chu'i thigs pa bgrang bar sla ba ma yin pa de bzhin du mnar med pa rnams kyi las nyes par byas pa lnga'i gnod pa bgrang ba'am/ brjod par sla ba ma yin no// 'di lta ste/ ji ltar mnar med pa'i las lci ba'i mthus de'i tshe sdug bsngal gyi gnas gzhan ci yang med de sdug bsngal de yang de lta bu yin no// gang gis mnar med pa'i las gcig byas na/ de'i sdug bsngal chung bar 'gyur ro// gang gis las gnyis byas na de'i tshad pas lus che bar 'gyur te/ sdug bsngal yang de ltar rgyu dang rgyu yis 'bras bu lci bar 'gyur ro// bde ba dang sdug bsngal gyi rgyu ni dpe med par 'gyur te/ 'dod pa rnams kyi ni bde ba yin mi 'dod pa rnams kyi ni sdug bsngal ba yin te/ gnas 'di gnyis ni steng dang / 'og dang mtha' dag tu dpe bya bar mi nus so// de ci'i phyir zhe na/ legs par byas pa dang / nyes par byas pa'i mtha' dag ni rgyu 'thun par 'bras bu 'byung ste/ sems can dmyal ba pa rnams kyang de dang 'dra bar dpe bya bar mi nus so// de ltar de bskal pa'am/ bskal pa las lhag par bsregs nas las de zad na thar bar 'gyur te/ rgyu rkyen zad na 'bras bu yang zad par 'gyur ro// ji ltar me shi na tsha ba med par 'gyur ba dang / sa bon zad na 'bras bu yang zad par 'gyur ba de bzhin du gang gi tshe mnar med pa'i mi dge ba'i las de bcom zhing spangs la zad par gyur pa de'i tshe sems can dmyal ba de las thar bar 'gyur ro// thar nas kyang rgyu 'thun pa'i 'bras bu ri gseb khab rtse lta bu'i nang du rnams su skye bar 'gyur ro// der skyes nas bkres pa dang skom pas gdungs shing lus tshal shing bsregs pa lta bur 'gyur ro// de las thar nas kyang dud 'gro'am chu srin byis pa gsod dag tu skye bar 'gyur ro// de bzhin du ljan ljin gyi tshogs phyi sa mi gtsang ba 'jig par byed pa'i srin bur 'gyur ro// tshe rabs nyis stong du yi dgas bkres shing skom pa dag gis gdungs par 'gyur zhing bsregs par 'gyur/ tshe rabs nyis stong du dud 'gro rnams su skye ste/ yang las kyi dbang gis rgyu dang 'thun pa'i 'bras bus dud 'gro'i ris sdug bsngal rnam pa sna tshogs kun dang za ba dang gsad pa'i bsam pa tha dad pa rnams kyi nang du skye bar 'gyur ro// de gcig la gcig za ba'i sdug bsngal de las thar nas gal te lan grangs gzhan la myong bar 'gyur ba'i las kyis mi'i nang du skyes na las de dang rgyu 'thun par tshe rabs lnga brgyar mngal du 'chi bar 'gyur ro// tshe rabs lnga brgyar byung ma thag tu 'chi bar 'gyur/ tshe rabs lnga brgyar gog thal thul tsam na 'chi bar 'gyur ro// gal te yang phyis rgyu dang 'thun pa'i 'bras bu ma lus par 'byung ste de lus mtha' yas pa nas zhugs pa/ las kyi dra ba dang 'thun pa'i 'bras bu chung ngu dang 'bring dang chen po dmigs par 'gyur ro// 'dir dge slong gis tshigs su bcad de smras pa/ 'khor ba thog ma med pa nas// las kyi dra bas bsgribs pa'i mi// rang gi las kyi rgyu 'bras las// byung ba skye zhing 'chi ba yin// lha las dmyal bar skye 'gyur zhing // dmyal las de bzhin lha yul du// mi rnams yul du 'am// sems can dmyal bar rab tu 'gro// gzhan dang gzhan du 'byung zhing skye// gzhan dang gzhan du 'byung zhing bde// sred pa'i las kyis byung ba'i tshe// dbang phyug la sogs de ma byas// 'khor bar srog chags rnams kyis ni// rtag tu las ni grangs med byas// de bzhin gshegs pa ma gtogs pas// mkhas pas nam yang mi shes so// las de'i rnam pa bdag gis shes// rgyu dang rkyen ni rtag tu rig // stobs de bdag dang ldan pas na// srog chags kun la so sor phan// dge slong dag de ltar dge slong des mnar med pa'i sdug bsngal dag so sor mthong ba na 'khor ba thams cad la yid 'byung zhing byams pa mchog gi bdag nyid dang / snying rjes yongs su bsgos pa'i sems nye bar gzhag pas sa gzhan bcu gcig pa la zhugs so// de sa gzhan de la zhugs pa dang / sa bla ba dag dga' nas bar snang la spyod pa'i gnod sbyin rnams la mngon par bsnyad do// de dag gis kyang rgyal po chen po bzhi la bsnyad do// de dag gis kyang rgyal chen bzhi'i lha rnams la bsnyad de/ de ltar snga ma bzhin du sbyar nas/ tshangs pa chen po'i lha rnams kyi bar dag gcig la gcig sgrogs te/ 'di ltar lha 'dzam bu'i gling na yul che ge mo zhig na rigs kyi bu mang ge mo zhig skra dang kha spu bregs gos ngur smrig bgos nas dad pas khyim nas khyim med par rab tu byung ste/ de bdud dang lhan cig g.yul 'gyed par 'dod la de yul gyi dngos po la mi 'dod de/ kun nas nyon mongs pa'i shul rnams la dga' bar mi byed de/ des gzhan bcu gcig pa la zhugs pa de thos nas lha tshangs pa chen po bdud kyi phyogs ni dmas so// dam pa'i chos kyi phyogs ni ma thos so// dge ba'i phyogs ni 'phel to// chos la chos kyi rjes su 'jug pa ni kun nas byung ngo zhes yid rab tu dga'o// dge slong dag de nas yang rnal 'byor spyod pa nang gi chos la chos kyi rjes su lta zhing gnas pa mnar med pa ji lta ba bzhin mthong nas/ de'i 'khor ji ltar 'dug snyam nas rtog par byed de/ kye ma sems can dmyal ba chen po'i 'khor ji snyed cig yod snyam du yongs su rtog par byed do// des thos pa las byung ba'i shes pa'am lha'i mig gis 'di ltar mnar med pa dge slong gi yid byung ba de mthong nas de'i 'khor gzhan la rtog par byed do// de nas yang dge slong las kyi 'bras bu rnam par smin pa shes pa des/ sems can dmyal ba chen po mnar med pa'i 'khor la rtog par byed de/ kye ma sems can dmyal ba chen po'i 'khor ji snyed cig yod snyam mo// des thos pa las byung ba'i shes pas ji ltar sems can dmyal ba chen po gzhan dag gi 'khor bcu drug pa yod pa de bzhin du mnar med pa yang 'khor bcu drug gi bar du yod par mthong ste/ 'di lta ste/ bya rog kha dang / thams cad sa 'og dang / sdug bsngal mtha' yas mang dang / wa skad 'byin dang / lcags kyi ce spyang gi zas dang / lto gnag dang / lus zhum dang / rmi lam 'jigs byed ston dang / lus zhum mi bzad 'phyang dang / ri brtsegs char ltar 'bab dang / bya 'dzam pa skad 'byin dang / skar phreng dang / sdug bsngal kun gyis nyen dang / gos dri dang / lcags glebs dang / 'gro ba mes sreg ste/ 'di dag ni sems can dmyal ba chen po'i 'khor bcu drug yin no// de la mi dge ba bcu'i las kyi lam dang / sems can dmyal ba chen por 'gro ba lnga dag gis mnar med pa 'grub pa mthong ste/ nang du lnga dag byas pas mnar med pa der skye bar 'gyur ro// de dang 'thun pa'i las chung ngu byas pas ni de'i 'khor du skye bar 'gyur te/ ji ltar las byas shing bsags pa las kyi nyer bsdogs dang / las kyi mjug byas pa bsten cing bsgoms te mang du byas pa bzhin du sems can dmyal ba'i 'khor gzhan du skye bar 'gyur ro// de la mang du mnar med pa lnga 'byung ste/ 'di lta ste/ bsams bzhin du ma la ngan sems kyis khrag 'byin par byed cing 'byin pa de la dga' bar byed/ goms par byed/ mang du byed/ pha rol dag la ston par byed/ de nyid la rab tu 'jog par byed cing de nyid kyi las byed du 'jug na/ de lus dang bral nas ngan 'gro log par ltung ba sems can dmyal ba bya rog kha zhes bya bar skye bar 'gyur ro// der skyes nas mnar med pa ma gtogs par gang yang sos la sogs pa bdun gyi gnod pa thams cad brgya 'gyur du 'byung ngo // khyad par du 'byung ba ji ltar bya rog gi kha ltar gdangs nas gshin rje'i mi nag po zhes bya bas ba tshwa'i chu bo de dag len par byed do// ba tshwa'i chu bo de dag ni shugs drag pa yin te/ ba tshwa'i chu bo de la de'i kha zed du 'jug go// ba tshwa'i chu bo des mchu dang / rkan dang / so dang / mid pa dang / rna ba dang / snying dang / mchin pa dang / rgyu ma dang / pho ba dang / long ka dang / glo ba dag bsregs nas thur du byung ngo // de tsha ba'i chu bo'i nang du song ste/ khong ba'i nang du song zhing bu ga'i nang du song ba des gsog tu gyur cing phyi rol 'ba' zhig lus te las kyi chad pas bzung zhing sdug bsngal tsha ba rtsub pa dag myong ba na/ dus yun ring po lo bgrang gis mi lang bar 'tshed par byed de/ de ji srid du de'i sdig pa'i las bcom zhing spangs la zad par ma gyur pa de srid du 'tshed do// de de las thar na las de dang rgyu 'thun par tshe rabs stong du lto gug tu skye bar 'gyur/ tshe rabs stong du dud 'gro glang po che dang / sri ma ra dang / d+hu na d+hu dang / ma ra dang / sre mo dang / sbrul dang / 'ga' la dang / go ta ka dang / sa rko dang / sbrang bu dang / phye ba dang / bal glang gi rigs rnams su skye bar 'gyur ro// gal te yang de las thar nas mi rnams dang skal ba mnyam par mir skyes na/ de rngon pa'i rigs su skye bar 'gyur te/ tshe rabs nyis brgyar mngal du gnas pa nyid na'am/ gog thal thul na'am/ kha spu skyes tsam na 'chi bar 'gyur te/ bag chags des de phyir zhing sdig pa byed pa mthong ngo // de nas yang dge slong las kyi 'bras bu rnam par smin pa shes pa des sems can dmyal ba chen po mnar med pa'i 'khor la brtags na/ des thos pa las byung ba'i shes pas sems can dmyal ba thams cad sa 'og ces bya ba mthong ngo // der sems can dag las gang gis skye bar 'gyur snyam nas des thos pa las byung ba'i shes pas brtags na/ gang gis bsams pa bzhin du dge slong ma dgra bcom pa zag pa zad pa la spyad la kun tu bsten cing bsgoms te mang du byas na/ de lus dang bral nas ngan 'gro log par ltung ba sems can dmyal ba thams cad sa 'og tu skye bar 'gyur ro// der skyes nas kyang de la gang sems can dmyal ba yang sos la sogs pa bdun gyis gnod pa bsdus pa de dag thams cad brgya 'gyur du 'byung bar 'gyur ro// khyad par du 'byung ba ni 'di ltar lcags kyis gzhi de brkos nas gshin rje'i mi rnams kyis mgo thur du bstan te sa brkos par de'i mgo gang yin pa thur du bstan cing rkang lag gang yin pa de dag gyen du ston par byed do// de sdug bsngal gyis nyam thag nas ngu skad 'don mi nus/ cho nges 'debs mi nus/ ku cho 'byin mi nus so// de'i lus thur du bstan pa gang yin pa de dag thams cad gshin rje'i mi rnams kyis ste'u thogs te rus pa lhag ma ma lus pa'i bar du 'jog par byed do// rus pa de dag la yang ba tshwa'i chus chag chag 'debs te de dag la chag chag btab nas kyang 'gre ldog go// de'i ba tshwa'i chag chag btab pa de dag las de phyung na srog gi lhag ma cig lus pa zangs dmar po rab tu bskol ba 'khrigs pas bdas shing lcags kyi snod rab tu bsregs par 'jug par byed do// de der mon sran gre'u dang / rgya sran 'tshed pa ltar steng 'og tu 'byung ba na lcags kyi bum pa kun bltar mi snang bar kun nas rlangs pas 'khrigs te/ ji srid du de'i sdig pa'i las bcom zhing spangs la zad par ma byas pa de srid du lo 'bum phrag du mar rdung zhing 'tshed do// de phyis sems can dmyal ba de las thar nas bskal pa'am bskal pa'i lhag mar sreg pa'i gnod pa bsam gyis mi khyab pa cig 'byung bar 'gyur ro// de de las thar nas tshe rabs stong du kha zas med pa'i nang du skye bar 'gyur te/ de'i lus bkres pa dang / skom pas gdungs shing kun nas thams cad du mar me'i snying po 'bar ba ltar rab tu 'bar ro// de de las thar na las de dang rgyu 'thun par tshe rabs stong du dud 'gro mya ngam gyi bya bkres pa dang / skom pas gdungs pa 'di lta ste/ bye'u mchil pa dang / wa dang / zin pa dang / 'ba' sa ka dang / skyin gor dang / tung ka dang / mA tri ka dang / ba ra po ta dang / khyi dang / mche ba gtsigs la sogs pa'i dud 'gro rnams su skye bar 'gyur ro// de las kyang thar nas gal te mi rnams dang skal ba mnyam par mir skyes na de mi rta gdong can gyi yul du skye bar 'gyur/ tshe rabs nyis brgyar yang mngal du 'chi bar 'gyur/ gal te yang byang nas 'tsho na de dbul zhing nad kyis nyon mongs par 'gyur/ de bzhin du tshe rabs lnga brgyar za ma dang ma ning du 'gyur ba mthong ngo // de nas yang dge slong las kyi 'bras bu rnam par smin pa shes pa des sems can dmyal ba chen po mnar med pa'i 'khor la brtags na/ des thos pa las byung ba'i shes pas sems can dmyal ba sdug bsngal mtha' yas mang zhes bya ba ji ltar gnas pa mthong ngo // der sems can dag las gang gis skye bar 'gyur snyam nas des thos pa las byung ba'i shes pas brtags na/ shin tu chags pa'i snying gis yul la sems 'jug pa'am/ sdig pa'i grogs po dang phrad pas sam/ ra ro ba'i nyes pas ma la 'khrig pa byas shing sad nas kyang shin tu chags pa'i 'dod chags dang ldan pas 'khrig pa byas la sdig pa'i grogs po'i tshig gis de nas chags pas yang de nyid la 'khrig par byed/ kun tu sten cing sgom la mang du byed/ gzhan dag kyang de nyid la rab tu 'jog par byed na de lus dang bral nas ngan 'gro log par ltung ba sems can dmyal ba sdug bsngal mtha' yas mang du skye bar 'gyur ro// der skyes nas kyang gang sems can dmyal ba yang sos la sogs pa'i gnod pa de dag thams cad brgya 'gyur du 'byung ngo // khyad par du 'byung ba ni 'di ltar de'i rkub tu phur bu rab tu 'bar ba rnams dang / tsher ma gang yin pa dag 'jug par byed do// snar yang tho ba dag blangs nas phur bu rnams 'debs par byed/ rna gung du yang tho ba dag gis phur bu rnams 'debs par byed/ khar yang tho ba blangs nas phur bu so rno zhing 'bar rab tu 'bar ba rnams kyis rab tu 'gengs par byed/ de'i 'og tu kha'i sdug bsngal rab tu 'bar ba dang / 'og tu gyur pa'i sdug bsngal dag gis sdug bsngal bar byed/ sreg par byed/ gsheg par byed/ rdeg par byed/ rngo bar byed do// nang gi mnar med pa'i kun nas rnam pa thams cad du sdug bsngal gyis nyen te ji ltar de dpe bya bar sla ba ma yin pa de ltar ji srid du de'i sdig pa'i las bcom zhing spangs la zad par ma byas pa de srid du sdug bsngal myong bar 'gyur ro// de phyis sems can dmyal ba bskal pa'am/ bskal pa las lhag par bsregs pa de las thar na sdig pa'i las de dang rgyu 'thun pa'i 'bras bus tshe rabs bzhi stong du kha thur du bltas pa mdag ma za ba'i nang du lus bkres pa dang / skom pas gdungs pa'i lus su skye bar 'gyur ro// mya ngam chu dang / grib ma med pa'i smyig ma'i tshal gyi dud 'gro dag tu yang skye bar 'gyur/ srog chags ri la gnas pa grib ma 'jigs byed dang / mun pa can dang / zin pa gnas pa de dag gi dud 'gro kha gdong nyams shing shi la thug pa'i rnam pa de lta bur skye bar 'gyur ro// gang 'od ma'i tshal du rlung gi drud pas me 'byung ste/ me des tshe rabs bzhi stong du sreg cing 'tshed do// de las kyang thar nas gal te mi rnams dang skal ba mnyam par mir skyes na/ de'i chung ma bsrungs par mi 'gyur/ gzhan gyi chung ma dang lhan cig 'dug par 'gyur/ de rgyal po'am/ blon pos de'i rlig pa 'byin par byed/ khyim thams cad yongs su spangs par 'gyur/ lam po che'am/ bzhi mdo'am/ grong khyer ram/ gzhan gyi sgor rag lus par 'gyur/ rtag tu skom slong zhing bkres la lus chung bar 'gyur/ de yang dang yang du nad chen pos thebs par 'gyur te/ de srang ngam bzhi mdo'am dur khrod du sdug bsngal mi bzad pas nyam thag nas 'chi bar 'gyur ba mthong ngo // de nas yang dge slong las kyi 'bras bu rnam par smin pa shes pa des sems can dmyal ba chen po mnar med pa'i 'khor la brtags na/ des thos pa las byung ba'i shes pas sems can dmyal ba wa skad 'byin zhes bya ba mthong ngo // der sems can dag las gang gis skye bar 'gyur snyam nas/ des thos pa las byung ba'i shes pas brtags na/ gang thams cad mkhyen pa'am/ rang sangs rgyas sam/ dgra bcom pa'am/ chos dang 'dul ba la ngan du brjod cing chos ma yin pa la chos lta bur brjod la gzhan dag kyang chos ma yin pa la rab tu 'jog par byed/ shin tu dga' bar byed/ rab tu dga' bar byed la/ de chos ma yin pa de nyid la yang dang yang du chos lta bur ston par byed cing 'phags pa rnams la rtag tu mi snyan par brjod na de lus dang bral nas ngan 'gro log par ltung ba sems can dmyal ba wa skad 'byin par skye bar 'gyur ro// der skyes nas kyang sems can dmyal ba yang sos la sogs pa bdun gyi gnod pa bsdus pa de dag thams cad rang gi las kyi 'bras bu dang 'thun par 'byung ngo // khyad par du 'byung ba ni 'di ltar sems can dmyal ba de'i las kyis byas pa'i wa kha rab tu 'bar ba rnams kyis shin tu gang la der skyes ma thag tu wa mche ba rab tu 'bar ba rnams rgyug ste/ 'phags pa la skur ba 'debs pa de la 'dzin par byed do// sdig pa byed pa de'i mgo yang gzhan/ lce yang gzhan/ yang gzhan/ brang zhol yang gzhan/ snying yang gzhan/ mcher pa yang gzhan/ rgyu ma yang gzhan/ gnye ma yang gzhan/ lto ba yang gzhan/ sta zur yang gzhan/ brla'i rus sbubs kyang gzhan/ byin pa'i sbubs kyang gzhan/ pus mo'i lha nga yang gzhan/ lag pa dang rkang pa yang gzhan/ sor mo yang gzhan/ rkang pa'i sor mo yang gzhan du khyer te/ de ltar yan lag dang nying lag zhigs pa thams cad so sor khyer ro// de nas yang de'i sdig pa'i las kyis byas shing bsags pa so so yang dag pa myong ba'i 'bras bu skye bar 'gyur te/ de ltar na yun ring du 'bras bu de myong bar 'gyur ro// de gal te yang thar nas gar bab bab tu 'bros pa dang / gshin rje'i mi gzhan dag gis bzung nas de'i kha de gdangs te lce bzung nas mtshon hu lu dag gis dum bu dum bur gcod do// bcad nas kyang yang skye bar 'gyur te/ de'i ngag mi gtsang ba 'byin pa gang gis 'phags pa la skur pa btab pa dang / pha rol dag la chos ma yin pa la chos lta bur bstan pa ni de ltar de yun ring du sdug bsngal gyi tshor ba tsha ba dag myong bar 'gyur ro// de gal te yang de las thar nas mgon 'dod pa/ skyabs 'dod pa/ dpung gnyen 'dod pa/ gar bab bab tu 'bros pa dang / de'i las kyis byas pa gshin rje'i mi dag 'byung bar 'gyur te/ de dag gis yang bzung ngo // bzung nas kyang phyin ci log tu smra ba dang / g.yo thabs smra ba/ sdig pa smra ba/ chos ngan pa'i chos kyis sems can dag lam bzang po las skyod par byed cing smra ba de de rnams kyis bzung ste kha gdangs nas de'i lce phyung ngo // de yang 'jam zhing zangs kyi mdog ltar dmar ba rgyang grags tsam du skyes te/ de yang lcags kyi sa gzhi rab tu 'bar ba la ldag tu 'jug go// ldag tu bcug nas thong gshol gyi so rno zhing 'bar la rab tu 'bar ba brgya dang / rmon glang rmig pa 'dor ba rno zhing rab tu 'bar ba thong mkhan dang ldan pa rnams kyis don ma yin pa byed pa 'jig rten pha rol tu 'gro ba'i dbang du gyur cing don ma yin pa'i skye gnas lcer ming btags pa de la rmed par byed de/ de ltar de yun ring du 'tshed cing sreg go// de'i lce gnod pa dang phrad pa de ngu bar byed/ 'khun par byed/ ku cho 'don par byed/ ngu skad 'byin par byed/ mig yongs su 'gyur bar byed do// de ltar de ngu skad 'byin pa na 'di ltar gshin rje'i mi rnams kyis rjes su bstan pa tshigs su bcad de smras pa/ sdig tshig yid la bsams nas su// 'phags la smod gang dmyal bar ni// bye ba lnga bcu rtsa drug dang // de bzhin bye ba phrag drug gnas// chos ma yin pa chos tshul dang // sdig byed legs pa'i tshul du ni// khyod kyis sngon ni gang smras pa// me des khyod la skrag par byed// ji ltar sems can khyad par can// chos 'dod dag las khyod kyis su// nges par ngan 'gror 'gro ba yin// bde med sdig pa rab tu smras// gang zhig rtag tu smra zhing // chos ma yin smra chos ldan min// de yul kun gyi rkun ma yin// rkun ma tha mal rkun ma min// chos smra ba yi mi dag ga gang // chos nyid la ni spyod pa ste// gang du 'gro ba gnod med pa'i// rtag pa'i gnas su de 'gro 'o// 'khrug med mi zad nor yin te// skye bo kun gyi jo bor che// bden pa mtho ris skas yin te// de nyid mya ngan 'das pa'i sgo// de ltar bden pa mchog brtags pa// rtag tu chos shes dran pa ni// mya ngan dga' ba med gnas su// mi mchog 'di ni 'gro bar 'gyur// khyod kyis chos ni rnam spangs pa// mkhas pa rnams kyis smad pa yin// khyod kyis mi bzad gang bsgrags pa// de 'dir khyod la rnam par 'tshed// de ltar 'phags pa la skur pa 'debs pa'i mi de gshin rje'i mi de rnams kyis rjes su bstan nas gnod pa snga ma dag pas mang bar gnod par byed de/ gang de'i ming yang shes par sla ba ma yin no// 'phags pa la ngan du brjod pa de nyid kyi gnod pa mi bzad pa gang yin pa rgyu dang 'thun par 'bras bu 'byung ba ni de bzhin gshegs pas gsung ste/ de ltar ji srid du de'i sdig pa'i las bcom zhing spangs la zad par ma byas pa de srid du 'tshed do// de sems can dmyal ba de las thar na/ las de dang rgyu 'thun par tshe rabs 'bum du bzlums pa'i nang du skye bar 'gyur la gang dag gi lus sha'i gong bu ltar bzlums par 'gyur te/ mthong ba med/ thos pa med/ mnom pa med/ smra ba med do// de de las thar nas kyang tshe rabs sum stong du ljan ljin gyi srin bur 'gyur/ de las kyang thar nas gal te mi rnams dang skal ba mnyam par mir skyes na/ de tshe rabs lnga brgyar dbul zhing tshig kun gyis yid mi ches pa dang / brjed ngas pa dang / lkugs pa dang / 'on par 'gyur ba mthong ngo // de nas yang dge slong las kyi 'bras bu rnam par smin pa shes pa des/ sems can dmyal ba chen po mnar med pa'i 'khor la brtags na/ des thos pa las byung ba'i shes pas sems can dmyal ba lcags kyi ce spyang gi zas zhes bya ba mthong ngo // der sems can dag las gang gis skye bar 'gyur snyam nas des thos pa las byung ba'i shes pas brtags na/ gang gis shin tu 'khrugs pa'i sems dang sems rtsub mos bsams bsams te/ dga' nas dge 'dun gyi gtsug lag khang la me sbar la der yang sangs rgyas kyi sku gzugs bsregs shing dge 'dun gyi gnas na mal stan dang / gos dang / nor dang / 'bru'i 'byor pa mang po dag me'i nyes pas tshig la tshig pa de la yang rjes su dga' bar byed cing 'gyod par mi byed/ gzhan dag kyang de nyid la 'jog par byed/ shin tu dga' bar byed/ yang dag par rab tu dga' bar byed la las dang las kyi nyer bsdogs dang / las kyi mjug dang ldan par byed na/ de lus dang bral nas ngan 'gro log par ltung ba sems can dmyal ba lcags kyi ce spyang gi zas zhes bya bar skye bar 'gyur ro// der skyes nas kyang gang sems can dmyal ba yang sos la sogs pa'i sdug bsngal bsdus pa gang yin pa de dag thams cad 'byung ste/ thams cad stong 'gyur du 'byung ngo // khyad par du 'byung ba ni ji ltar las lci bas gnod pa yang lci bar 'gyur te/ gang gnod pa'i rgyu dang 'thun par 'bras bu 'byung zhing sa bon dang 'thun par 'bras bu 'byung ngo // 'di ltar der skyes pa'i las kyi rkyen gyis lus thams cad kun nas rab tu 'bar bar 'gyur lus de las mgo bcu gcig byung ba dpag tshad bcu bcu yod de/ sems can dmyal ba thams cad pas shin tu drag cing mi bzad pa 'byung ngo // de'i dbus na 'dug pa'i mi ri lta bur kun nas rnam pa thams cad du rab tu 'bar kun tu rab tu 'bar te/ bkres pa dang skom pas gdungs pa'i lus dag 'tshed do// sreg go// gsod do// kun nas lag pa gyen du bsgreng ste/ de'i lag pa de yang dpag tshad lnga brgya tsam du 'bar ba'i phreng bas 'khrugs shing de rtswa'i ri ltar sreg go / de kun nas sreg pa na ngu skad 'byin 'o dod 'bod ku cho 'don cing yongs su smre sngags 'don to// de ngu skad 'don pa na me lce des de'i kha thams cad 'gengs par byed do// de'i kha phye ba dang / phyi rol du kun nas rab tu 'bar zhing rtag tu me lce gcig tu gyur pa yang dang yang du 'phel ba'i mes sreg pa na yun ring du 'tshed do// de gal te yang de las thar nas gar bab bab tu 'bros so// mgon 'dod pa/ skyabs 'dod pa/ dpung gnyen 'dod pa/ bde ba 'dod pa de 'bros pa dang / legs par byas pa dang / nyes par byas pa'i las kyis 'brel ba sems can dmyal ba de las gnas gzhan du 'byung ste/ mtshan mo ri la char 'bab pa'i chu ltar gnod pa 'phel lo// de'i lcags kyi rdo rgyang grags tsam rab tu 'bab ste de dag gis de'i la sogs pa nas rkang pa'i bar ji ltar bca' sga btags pa lta bur de ltar phye mar byed de de'i lus mngon pa med par byed do// de ltar de lcags las byas pa'i rdo mi bzad pa char ltar 'bab pas btags pa na de nas yang slar 'tsho bar 'gyur te/ ce spyang gi mche ba rab tu 'bar ba dag gis de'i lus bca' sga ltar srab mor byas shing za'o// de nas yang byung zhing skyes nas ce spyang mi bzad pa de dag gis za ste/ de ltar yang yun ring du 'tshed cing sreg go// slar yang skye bar 'gyur te/ de ltar de las de myong bar 'gyur/ so so yang dag par tshor bar 'gyur/ de sdug bsngal tsha ba rtsub pa gnod pa dag myong bar 'gyur te/ rang gis byas shing gzhan gyis ma byas pa ma byas pa dang phrad pa ma yin/ byung ba rnams kyis byas pa chud za ba ma yin/ rgyu med pa ma yin/ 'dod rgyal las byung ba ma yin/ rgyu dang rkyen mi 'thun pa las byung ba ma yin/ byed pa pos byin gyis ma brlabs/ tshor ba pos byin gyis ma brlabs te/ ji srid du de'i sdig pa'i las bcom zhing spangs la zad par ma byas pa de srid du rang gi rgyu rkyen gyis byas pa myong bar 'gyur ro// de sems can dmyal ba de las thar na las de dang rgyu 'thun par tshe rabs stong du mchog tu mi bzad par smin te/ lus kun nas rab tu 'bar zhing ngu skad 'byin ku cho 'don pa na skye bo kun gyi gnas grong du mtshan mo ngu zhing nyin par yang nyi ma'i 'od mdag me char ltar 'bab pas ji srid du de'i sdig pa'i las kyi me 'byung ba bcom zhing spangs la zad par ma byas pa de srid du sreg par byed do// de las kyang thar na dgon pa'i dud 'gro rkang pa brgya bar 'gyur te/ rtag tu bkres pa dang / skom pas gdungs la kha gnyis kyis bdag nyid nyon mongs par 'dren cing de'i lus thams cad srin bu mar ko ta ka rnams kyis za bar byed do// de gal te yang dud 'gro'i skye gnas de las thar la gal te mi rnams dang skal ba mnyam par so sor myong bar 'gyur ba'i las kyis mir skyes na/ de sprin nag po 'dra bar 'gyur zhing nyams par gyur pa yongs su spangs pa dbul ba yun ring du rnga mong gis nyon mongs shing gzhan la rag las pa mang zhing lus bkres pa dang / skom pas gdungs la de'i srog gi 'tsho ba yang gzhan la rag las par 'gyur te/ de ltar tshe rabs stong du rnams dang / tshe rabs stong du dud 'gro rnams dang / gnas skabs de dag gi mir 'gyur ba mthong ngo // // 'phags pa dam pa'i chos dran pa nye bar gzhag pa/ bam po bcu bdun pa/ de nas yang dge slong las kyi 'bras bu rnam par smin pa shes pa des/ sems can dmyal ba chen po mnar med pa'i 'khor la brtags na/ des thos pa las byung ba'i shes pas sems can dmyal ba lto gnag ces bya ba mthong ngo // der sems can dag las gang gis skye bar 'gyur snyam nas des thos pa las byung ba'i shes pas brtags na/ gang gis sangs rgyas kyi dkor nor ma byin par blangs te/ de la yang spyod la spyad nas kyang dag par mi byed/ las de'i 'bras bu la yid mi ches te/ de nas yang spyod par byed gzhan dag kyang de nyid la rab tu 'jog par byed/ sangs rgyas kyi ra gtogs pa sangs rgyas kyi dkor nor yon la yang bar sems na/ de lus dang bral nas ngan 'gro log par ltung ba sems can dmyal ba lto gnag tu skye bar 'gyur ro// der skyes nas kyang gang sems can dmyal ba yang sos la sogs pa bdun gyi gnod pa de dag thams cad brgya 'gyur du 'byung ngo // khyad par du 'byung ba ni 'di ltar lus bkres pa dang skom pas gdungs te/ rang gi sha nyid la za'o// de nas yang slar skye bar 'gyur te/ de ltar de lo brgya stong bye ba phrag du mar za zhing slar skye bar 'gyur ro// sdug bsngal nyis 'gyur gyis gdungs pa de'i sdug bsngal gyi las byas pa de brgya 'gyur du 'gyur te/ bkres pa dang skom pa'i sdug bsngal gyis kyang sdug bsngal lo// rang gi lus las byung ba'i sdug bsngal gyis kyang sdug bsngal te/ de ltar de rang gi sha dag la za bar byed cing gar bab bab tu 'bros pa dang / de sbrul po che lto gnag la mdog sprin ltar 'dug pa dang phrad de/ des de'i sen mo la sogs pa dang rus pa la sogs pa mthar chags kyis za'o// de nas sos pa dang yang za ste/ de ltar gang zhig thams cad kyi mchog tu gyur pa sangs rgyas kyi ma rung bar byas pa'i las des yun ring du sdug bsngal myong bar 'gyur ro// de gal te de las thar nas phyogs seng ldeng gi mdag ma rab tu 'bar ba'i gong bu bsags pa dpag tshad tsam gyi nang du 'jug ste/ de mdag ma de'i nang du song nas lo brgya stong bye ba phrag du mar sreg cing 'tshed do// de nas yang slar skye bar 'gyur te/ de ltar des mthong nas gal te thar na mgon 'dod pa/ skyabs 'dod pa/ dpung gnyen 'dod pa'i drung du gshin rje'i mi dag 'ongs nas phra skam rab tu 'bar ba de dag gis bzung ngo // des bzung nas lcags kyi bum pa 'bar ba'i nang du bcug ste/ de der mon sran dang / sran chung bzhin du sreg cing 'tshed la yongs su skol te/ steng 'og tu 'byung ba'i sdug bsngal shin tu 'jigs shing tsha ba myong ba ni de'i dpe bya bar yang sla ba ma yin no// sems can dmyal ba pa de'i sdug bsngal ni khams gsum thams cad kyi rgyu 'bras 'thun pas kyang brgya dang stong gi char yang mi phod de/ de ltar de gnod pa brgya phrag stong yod la sdug bsngal gyi rgya mtsho shugs dang ldan pa shin tu tsha bar bdas pa na/ rang gi las kyi 'bras bu mngon sum du gyur te/ ji srid du de'i sdig pa'i las bcom zhing spangs la zad par ma byas pa de srid du 'tshed par byed do// de phyis sems can dmyal ba lto gnag de las thar bar 'gyur te/ thar nas kyang las de dang rgyu 'thun par tshe rabs nyis brgyar kha zas mi gtsang ba za ba rnams su skye bar 'gyur/ de gal te de las thar nas kyang tshe rabs bdun brgyar dud 'gro skyugs pa za bar skye bar 'gyur/ de las thar nas kyang gal te gnya' shing gi bu gar rus sbal 'jug pa lta bur mi rnams dang skal ba mnyam par mir skyes na/ de yang ba lang rdzir gyur nas mi gtsang ba za bar 'gyur ba mthong ngo // de nas yang dge slong las kyi 'bras bu rnam par smin pa shes pa des sems can dmyal ba chen po mnar med pa'i 'khor la brtags na/ des thos pa las byung ba'i shes pas sems can dmyal ba lus zhum zhes bya ba mthong ngo // der sems can dag las gang gis skye bar 'gyur snyam nas des thos pa las byung ba'i shes pas brtags na/ gang gis chos kyi dkor nor la spyad cing byas pa bsags la/ las dang las kyi nyer bsdogs dang las kyi mjug dang yang bcas par gyur/ gzhan dag kyang de la gzengs stod par byed na/ de lus dang bral nas ngan 'gro log par ltung ba sems can dmyal ba lus zhum du skye bar 'gyur ro// der skyes nas kyang gang sems can dmyal ba yang sos la sogs pa'i gnod pa de dag thams cad brgya 'gyur du 'byung ste/ gang de dag gi ming yang shes par sla ba ma yin no// khyad par du 'byung ba ni 'di ltar lcags kyi ljon shing rab tu 'bar zhing rab tu mched pa gnyis 'byung ste/ de dag kyang las kyi rlung gi shugs drag pos phan tshun 'drud par byed do// de gnyis kyi dbus su sems can dmyal ba pa'i lus de g.yas g.yos su shugs drag po kun gyis gnod par byed/ rnam par zhum par byed/ ta la'i 'dab ma ltar byed do// de nas yang slar 'byung ste yang rnam par zhum par byed do// de tshal chen po'i shing ljon pa shin tu mi bzad pa gnyis kyi bar du bcug nas phan tshun bsgul ba dang lus las byung ba'i sdug bsngal myong bar 'gyur la/ gal te ma bsgul na rnam par zhum par byas pa ltung bar 'gyur ro// de de las ltung ba dang / lcags kyi bya rdo rje'i mchu can dag shing de dag gi yal ga la gnas te/ de dag gis sems can dmyal ba pa de'i mgo dang btog btog nas 'bigs par byed do// phug nas mig dag la za bar byed do// snying rje rje skad du ngu skad 'byin cing smre sngags 'don pa na de'i mig zos nas mgo dang 'bigs so// de phug nas glad rgyas la za'o// glad rgyas kyang zos nas snying gsheg par byed do// de yang gshegs nas nang du song ste/ khrag 'thung ngo // 'thungs nas rgyu ma la za'o// de dag kyang zos nas mcher pa la za'o// mcher pa zos nas long ka la za'o// de dag kyang zos nas mdoms la za'o// brla'i sbubs la yang za'o// pus mo'i lha nga la yang za'o// rkang pa dag gi sor mo la yang za la de ltar de sdug bsngal drag po de dag yun ring po lo bgrang gis mi lang bar myong bar 'gyur te/ gang gi ming lo brgyar yang shes pa slab ma yin no// phyogs gcig cig shes par bya na/ ji ltar rgya mtsho'i chu khyor gang blangs pa de'i phyogs tsam du brjod pa de bzhin du 'di yang phyogs gcig tsam zhig brjod de/ de ltar de ji snyam du de'i sdig pa'i las byas shing bsags pa so sor myong bar 'gyur ba bcom zhing spangs la zad par ma byas pa de srid du sdug bsngal de dag myong bar 'gyur ro// de sems can dmyal ba de las thar bar 'gyur te/ thar nas kyang las de dang rgyu 'thun par tshe rabs stong du mchil ma za ba rnams su skye bar 'gyur ro// de gal te srog gis 'tsho ba tsam du 'gyur zhing lus shin tu bkres pa dang / skom pas gdungs pa kyi 'jig rten de las shi nas kyang ba tshwa'i chu'i rgya mtsho'i nang du dud 'gro nyar skye bar 'gyur/ rtag tu rgya mtsho'i chu'i gseb kyi nang na spyod pa'i chu srin na kra'am/ ma ka ra'am/ rus sbal du 'gyur/ tshe rabs stong du kun du rtag tu bkres pa dang / skom pas gdungs shing ba tshwa'i chu la yongs su spyod par 'gyur/ de las kyang thar nas gal te so sor myong bar 'gyur ba'i las kyis mi rnams dang skal ba mnyam par mir skyes na/ de de'i tshe yul gnyis kyi bar du skye bar 'gyur te/ gang du sa bdag gnyis kyi mtshams phan tshun thab mo 'gyed pa'i yul du skye bar 'gyur ro// der de'i nor rdzas bsags bsags pa de dag gzhan gyis 'phrog par byed cing rgyal po'i chad pas kyang de bzung ngo // bzung nas kyang btson rar 'jug par 'gyur/ lus bkres pa dang skom pas gdungs par 'gyur/ srog tsam gyis 'tsho ba gzhan la rag las shing shin tu sdug bsngal bar 'gyur ba mthong ngo // de nas yang dge slong las kyi 'bras bu rnam par smin pa shes pa des sems can dmyal ba chen po mnar med pa'i 'khor la brtags na/ des thos pa las byung ba'i shes pas sems can dmyal ba rmi lam 'jigs byed ston ces bya bar mthong ngo // der sems can dag las gang gis skye bar 'gyur snyam nas des thos pa las byung ba'i shes pas brtags na/ gang gis lo nyes byung ba'i tshe dge 'dun gyi 'du ba'i sgo la dge slong zas 'dod pa dag nye bar lhags pa'i zas dang skom zos shing nye bar spyad la mi sdig pa byed pas de yang phrogs te kha zas de dag kyang bcad/ kha zas bcad pas de dag gi lus la gnod cing dge ba'i chos yid la byed mi nus par gyur/ bsam gtan la dga' ba med par gyur/ sems mi sbyong bar gyur/ mi sdig pa byed pa de yang dge 'dun gyi 'du ba'i sgo de phrogs nas 'chags par mi byed cing 'gyod par mi byed la de nas slar yang 'du ba'i sgo de nyid la mi dge ba'i las mngon par byed par dga' zhing gzhan dag kyang de nyid la byed du 'jug rjes su dga' bar byed cing de'i las dang las kyi nyer bsdogs dang / las kyi mjug byas na de lus dang bral nas ngan 'gro log par ltung ba sems can dmyal ba rmi lam 'jigs byed ston du skye bar 'gyur ro// der skyes nas kyang gang sems can dmyal ba yang sos la sogs pa'i gnod pa bsdus pa de dag thams cad 'byung ngo // khyad par du 'byung ba ni byas pa brgya 'gyur du 'byung ste/ gang de ltar sems can thams cad kyi gnod pa de dag de ltar mi bzad pa de ltar rtsub pa de ltar bzod par dka' ba de ltar sdug bsngal mtha' med pa rang gis byas pa'i las las byung zhing bslang ba de'i ming yang shes par sla ba ma yin te/ de'i phyogs tsam zhig brjod na 'di lta ste/ rgya mtsho las chu skyor gang blangs pa de bzhin du de brjod do// ji ltar mi dag gi rmi lam du 'jigs pa dag mthong ba de bzhin du sems can dmyal ba rmi lam 'jigs byed ston der yang // gshin rje'i mi lag na tho ba sna tshogs thogs pa de dag 'byung ste/ sdig pa byed pa'i mi de bzung nas lcags kyi sa gzhi'i steng du 'jog par byed do// lcags kyi lung pa'i nang du yang de'i lus bcug nas gtun shing gis phye mar rlog ste rus pa de 'di ltar sbrang rtsi'i tshigs ma'i gong bu ltar byed do// de nas yang slar skye bar 'gyur te/ yang tho ba rnams kyis phye mar rlog ste/ de'i sdig pa'i las byas shing bsags pa so so yang dag pa myong bar 'gyur ba'i mthus 'bras bu de nye bar spyod do// lung pa gnod pa de las thar na gal te yang rang gi las kyis mtshon cha'i nags tshal gyi nang du khrid nas 'gro ste/ mtshon cha'i nags tshal der phyin nas lus la mtshon 'bab pas gnod pa mang du byed/ gsheg par byed/ 'joms par byed/ phye mar rlog par byed/ de'i lus kyi pags pa thams cad hral hrol du byas nas rgyug par byed do// mgon 'dod pa/ skyabs 'dod pa/ dpung gnyen 'dod pa de rgyug pa de dang / der mtshon cha chen po char ltar 'bab pas gsheg par byed/ 'joms par byed do// rtsa dang rgyus pa thams cad shad shad por byas te/ lus gang la pags pa bya sgro tsam yang ma lus par byas nas lus kyi rus pa'i dra ba tsam zhig 'jog go// rgyus pa sbrel ba'i gnad de dag tu yang mtshon char ltar 'bab pas gcod cing gsheg par byed de/ de gcod pa na snying rje rje skad du ku cho 'don cing yongs su smre sngags 'don la thams cad du 'bros so// rang gi lus dang yid kyis kun nas bslang ba'i mi dge ba'i las kyis bslus pa de bdag nyid thams cad du las des shin tu 'tshed par byed do// rnam par smin pa ma myong bar de dag 'gag par mi 'gyur zhing mi dge ba'i las de ma myong bar thar ba med de/ gang gi tshe so sor myong na de sems can dmyal ba de las thar bar 'gyur ro// thar nas kyang las de dang rgyu 'thun par tshe rabs stong du mchil ma za ba rnams kyi nang du skye bar 'gyur ro// de las thar nas kyang tshe rabs lnga brgyar 'od ma'i tshal du srin bur skye bar 'gyur te/ gang dang gang du skyes par rdo 'bab pas 'dam bu srab mor brdungs pa ltar lus shin tu srab mor rdung ba'i gnod pa myong bar byed do// de las thar nas kyang gal te mi rnams dang skal ba mnyam par mir skyes na/ de dbul zhing nad bu can dang / gzhan gyis mngag pa dang / yul bye ma can dang / mya ngam dang / g.yangs dang / chu med pa dang / rtswa med pa dang / nags tshal med pa dang / ne'u gsing med pa dang / lteng ka med pa'i 'khor rtag tu gnod par skye bar 'gyur ba mthong ngo // de nas yang dge slong las kyi 'bras bu rnam par smin pa shes pa des sems can dmyal ba chen po mnar med pa'i 'khor la brtags na/ des thos pa las byung ba'i shes pas sems can dmyal ba lus zhum mi bzad 'phyang zhes bya ba mthong ngo // der sems can dag las gang gis skye bar 'gyur snyam nas des thos pa las byung ba'i shes pas brtags na/ sbyin pa po'am sbyin bdag gang gis 'di ltar rdzas 'dis nad pa de dag nyid kyi don du 'gyur bar bya'o snyam nas gus pa dang / dad pa dang / dang ba dang / yid gsal bas nad pa khyim gyi nang nas byung ba de'i nad zhi bar bya ba'i phyir rdzas byin pa sdig pa can lung bong ltar spyod pa khong gsog tu 'dug pa gos ngur smrig bgos pa des nad pa'i gsos sman gyi rkyen gyis yo byad du byas pa 'phrog par byed do// phrogs nas kyang rang nyid za'o// zos nas kyang 'chags par mi byed/ 'gyod par mi byed// sbyong bar mi byed cing de nas yang byed la gzhan dag kyang dad par byed/ rab tu 'jug par byed/ rjes su dga' bar byed cing yang dang yang du sems kyis ro myong bar byed na de lus dang bral nas ngan 'gro log par ltung ba sems can dmyal ba lus zhum mi bzad 'phyang du skye bar 'gyur ro// der skyes nas kyang gang sems can dmyal ba yang sos la sogs pa'i gnod pa bsdus pa de dag thams cad 'byung ngo // khyad par du 'byung ba ni 'di ltar sems can dmyal ba de na lcags kyi shing ljon pa yal ga rab tu rgyas shing rab tu 'bar ba dpag tshad tsam yod de rab tu mched cing 'bar ba'i rnam pa de lta bu de khong pa'i nang du 'tshed do// gang gis sems can dmyal ba de rdo reg na rdo rje ltar sra zhing rab tu 'bar bas yal ga rgyas shing rab tu 'bar bas yang brgya 'gyur du rab tu sreg ste shing gi me de'i rnam pa ni de lta bu yin no// shing de'i rtsa ba'i 'og tu sems can dmyal ba pa de skye bar 'gyur te/ nad bzhi brgya rtsa bzhis gnod par byas shing 'phel bar byed pa na/ gcig pu zla med cing grogs med par sdug bsngal myong ngo // gang de'i mgo de thur du bstan cing rkang pa gyen du bsgreng ba'i shing de'i me'i mthu de ni me gzhan gang yin pa de dag chu bsil ba dang 'dra ste/ de'i rtsa bar de de ltar gnod par byed de/ ji ltar skra'i rtse mo'i bar tsam yang med pa de ltar gnod par byed do// de nad de dag gis kyang nyon mongs shing me brgya 'gyur gyis sreg la shing gi 'og tu song bas kyang shin tu gnod pa na yun ring po lo bgrang gis mi lang bar gnod pa myong ngo // de ltar de gnod pa myong ba na yang gshin rje'i mi lag na mtshon cha thogs pa dag mtshon cha blangs nas/ gnad dang / gnad dag gcod par byed cing pags pa 'dral bar byed do// de gnod pa lnga yis gnod par byed de/ nad dang / shing gi me dang / mtshon cha dang / bkres pa dang / skom pas yun ring po lo bgrang gis mi lang bar sdug bsngal myong ngo // spu zing zhes byed pa brgya phrag khri dang ldan pa de mngon par brjod pa des ji srid du de'i sdig pa'i las bcom zhing spangs la zad par ma byas pa de srid du sdug bsngal tsha ba mi bde ba rtsub pa dag myong bar 'gyur ro// gang gi tshe las de zad na sems can dmyal ba de las thar bar 'gyur la thar nas kyang de las de dang rgyu 'thun par me mdag dang dud pa za ba rnams kyi nang du skye bar 'gyur te/ lus bkres pa dang skom pas gdungs shing lus tshal shing bsregs pa lta bur 'gyur/ kyi 'jig rten de las thar nas kyang tshe rabs lnga brgyar dud 'gro me mdag char ltar 'bab pa dang bye ma char ltar 'bab pas sreg cing 'tshed do// dud 'gro'i 'jig rten de las thar nas kyang gal te mi rnams dang skal ba mnyam par mir skyes na 'du ba'i gzhir gnas shing rdo la za ste/ skyes nas shin tu sdug bsngal la nams kyang lto 'grangs par mi 'gyur lce'i rtse mos kyang zas zhim po myong bar mi 'gyur te thos pa tsam 'ba' zhig tu zad do// gzhan gyis bkol zhing dbul ba dang / nad bu can dang smad par 'gyur ba mthong ngo // de nas yang dge slong las kyi 'bras bu rnam par smin pa shes pa des sems can dmyal ba chen po mnar med pa'i 'khor la brtags na/ des thos pa las byung ba'i shes pas sems can dmyal ba ri brtsegs char ltar 'bab pa zhes bya ba mthong ngo // der sems can dag las gang gis skye bar 'gyur snyam nas des thos pa las byung ba'i shes pas brtags na/ gang gis rang sangs rgyas bkres/ pa'i zas phrogs na de lus dang bral nas ngan 'gro log par ltung ba sems can dmyal ba ri brtsegs char ltar 'bab pa zhes bya bar skye bar 'gyur ro// der skyes nas kyang sems can dmyal ba yang sos la sogs pa'i gnod pa bsdus pa de dag thams cad brgya 'gyur du 'byung ngo // khyad par du 'byung ba ni 'di ltar/ tho ba dang / mdung thung dang / rdza ma dang / lung pa'i sdug bsngal dang / mtshon cha 'bab pa'i sdug bsngal sna tshogs myong bar byas shing ri brtsegs char ltar 'bab pa de'i steng du bab bo// de'i steng du ri brtsegs pa dpag tshad tsam yod pa bab pa gang gis de bye ma chang pa nas gtor ba bzhin phye mar rlog go// phye mar brlags pa dang yang slar skye bar 'gyur ro// de nas yang phye mar rlog par byed do// me'i phung po bcu gcig gi dbus su bcug nas me thab kyi nang du lus ma lus par bsregs so// de'i mig skyes pa yang phyung nas gtubs shing bcad de gtor to// de'i lce yang gshin rje'i mi rnams kyis bcad do// bcad nas kyang slar skye'o// de'i sna yang bcad cing zha nye rab tu bskol bas 'gengs so// de'i rna ba yang zangs dmar po bzhus pas 'gengs so// ba tshwa rab tu bskol bas lcags kyi snod rab tu bsregs pa bkang ste/ khyer nas de la chag chag 'debs shing yang spu gri rnams kyis shin tu 'jog par byed do// nad bzhi brgya rtsa bzhi rnams kyis rtag tu gnod par byed do// de kun nas sdug bsngal gyis nyam thag cing thams cad nas rab tu 'bar ba me lce gcig tu gyur pa na sems can dmyal ba pa'i sdug bsngal tsha bas rtsub pa dag ji srid du de'i sdig pa'i las byas shing bsags pa so sor myong bar 'gyur ba bcom zhing spangs la zad par ma byas pa de srid du yun ring po lo bgrang gis mi lang bar myong bar 'gyur ro// de phyis sems can dmyal ba de las thar bar 'gyur te/ thar nas kyang las de dang rgyu 'thun par tshe rabs lnga brgyar grog sbur yan lag rno ba 'bab pas nyam thag cing tsan da ni ka za ba'i nang du skye bar 'gyur ro// de gal te de las thar nas kyang tshe rabs bdun brgyar tsi ri ka dgon pa na gnas pa ma rungs pa sgra 'byin pa'i nang du ru rur skye bar 'gyur te/ lus rtag tu bkres pa dang skom pas gdungs par 'gyur te// gal te de las thar nas kyang gal te mi rnams dang skal ba mnyam par mir skyes na/ de rtag tu khur 'khur zhing gzhan gyis bkol bar 'gyur/ gnod pa sna tshogs kyis lus shig shig por gyur cing mtshan mo dang nyin par bde bar gnas par mi 'gyur/ rkang pa dang lag pa dag rdol cing gdong rtag tu rtsub par 'gyur/ lus kyi mdog ngan pa dri ma can la rtag tu gos dang bral bar 'gyur/ las de dang rgyu 'thun par mir gyur na yang tshe rabs lnga brgyar mi kyi gzugs lta bur 'gyur/ mtshan mo dang nyin par lus dang yid bde bar gnas par mi 'gyur ba mthong ngo // de nas yang dge slong las kyi 'bras bu rnam par smin pa shes pa des sems can dmyal ba chen po mnar med pa'i 'khor la brtags na/ des thos pa las byung ba'i shes pas sems can dmyal ba bya 'dzam pa sgra 'byin ces bya ba mthong ngo // der sems can dag las gang gis skye bar 'gyur snyam nas des thos pa las byung ba'i shes pas brtags na/ gang gis yul dgon dung na chu nyung ngu zhig yod pa dang srog chags rnams su 'brel te/ de la srog ltos/ de la rag las shing // 'dren pa srog 'tsho ba de dag dang 'brel ba'i chu de mi ngan pa sdang ba'i sems kyis bcad do// de'i chu bcad pas yul de thams cad ma rung bar byas pa nas dang bya'i bar thams cad kyang shi la grong dang / grong khyer gyi dge sbyong dang bram ze kun la gnod par byas/ skom gyis gdungs par byas shing de'i chu bcad pas yul ma rung bar byas pa de lus dang bral nas ngan 'gro log par ltung ba sems can dmyal ba bya 'dzam pa sgra 'byin du skye bar 'gyur ro// der skyes nas kyang gang sems can dmyal ba yang sos la sogs pa'i gnod pa bsdus pa de dag thams cad 'byung ngo // khyad par du 'byung ba ni 'di ltar dgon pa dpag tshad bdun brgya yod pa dang / lcags kyi shing ljon pa dang / ri brags rab tu 'bar zhing mi bzad pa de la sems can dmyal ba des phyin ci log tu chu dang shing ljon pa dang nags tshal dang lteng ka phun sum tshogs par mthong ngo // de yang bkres pa dang skom pa dpe med cing shin tu mi bzad pa'i me des bsregs nas ngu skad 'byin yongs su smre sngags 'don bzhin du chu de bdag gis btung ngo snyam nas lteng ka de'i drung du rgyug pa dang / de yang ba tshwa rab tu bskol bas gang ngo // de nas yang gshin rje'i mi lag na mtshon thogs pa brgya 'byung ste/ de dag gis de bzung ngo // bzung nas kyang mtshon cha rnams kyis gshegs shing 'dral to// de sdug bsngal gnyis kyis sdug bsngal ba yin te/ mtshon cha dang bkres skom gyi sdug bsngal gyis sdug bsngal lo// de ltar de yun ring du mtshon cha dang dgon pa'i sdug bsngal myong ngo // de gal te de las thar nas kyang bkres pa dang / skom pas nyen pas gar bab bab tu 'bros pa dang / des chu bsil ba dag cig mthong nas der song ngo // der song ba dang chu de dag kyang bya 'dzam pa skad 'byin ces bya ba glang po che tsam la mchu rno ba zhig yin te des bzung ngo // bzung nas kyang gnam du 'phangs so// 'phangs pa na 'khrul cing dran pa dang bral bas slar log pa dang sa gzhi rab tu 'bar la sra zhing reg par mi bzod pa'i steng du rdo bzhin du lhung ste/ de der dum bu brgyar gyes so// de nas yang slar 'dus te sos pa dang / bya dag gis bzung nas de sngon bzhin du sdug bsngal bar byed do// nad thams cad kyis kyang thebs nas de ltar sngon bzhin du lo bye ba 'bum phrag du mar byas pa'i sdug bsngal gyi rnam pa de dag myong ngo // de gal te de las thar nas kyang yang gshin rje'i mi rnams kyis bzung ngo // bzung nas kyang zangs dmar po rab tu bskol ba chu bo'i klong lta bur bcug go// de bcug nas dbu ba'i gong bu bzhin du rab tu bzhus so// de nas yang slar 'byung ste/ nyes par byas pa'i las kyi mtha' spyad pa de de ltar yun ring du lo bgrang gis mi lang bar 'tshed do// de gal te de las thar nas kyang lus bkres pa dang / skom pas gdungs pa yul ma rung bar byed pa de rang gi las kyis byas pa myong bzhin du gar bab bab tu 'bros pa dang / lam du phur bu rtse mo shin tu brdar cing rno ba byung ste/ des de'i rkang mthil la sogs pa brtol ba nas pus mo'i lha nga'i bar du brtol to// rkang pa brtol ba de lus ni rab tu 'bar/ sdug bsngal gyis nyam ni thag // snying rje rje skad du ku cho ni 'byin/ yongs su smre sngags ni 'don/ ngu zhing rang gi khrag gi nang du lhung zhing bying ngo // de nas yang lus kyi yan lag thams cad bsregs pa las langs nas de ltar sems blong blong por gyur pa de 'gro ba dang / khyi so rab tu 'bar ba dag 'ongs nas de dag gis bzung ste/ de'i yan lag dang nying lag thams cad dang // pags pa dang khrag dang sha dang tshil dang rkang yan chad la za'o// de ltar yul ma rung bar byed pa de ji srid du de'i sdig pa'i las byas shing bsags pa so sor myong bar 'gyur ba ma zad cing ma spangs pa de srid du rang gi gnod pa yun ring du myong bar 'gyur ro// de phyis las de dang 'thun par tshe rabs lnga brgyar dud 'gro 'phye bo rnams kyi nang du skye bar 'gyur te/ gar skyes par ser bas sam/ sbrul dag gis gsod pa'am/ rlung dag gis gsod par 'gyur/ de de las thar nas kyang gal te mi rnams dang skal ba mnyam par mir skyes na de ri khrod pa'i rigs su skye zhing skye bo kun gyis smad par 'gyur ba mthong ngo // de nas yang dge slong las kyi 'bras bu rnam par smin pa shes pa des sems can dmyal ba chen po mnar med pa'i 'khor la brtags na/ des thos pa las byung ba'i shes pas sems can dmyal ba skar phreng zhes bya ba mthong ngo // der sems can dag las gang gis skye bar 'gyur snyam nas des thos pa las byung ba'i shes pas brtags na/ gang nyon mongs pa thams cad zad par byed 'dod pa 'gog pa las langs pa'i dge slong dang po shin tu bkres pa de'i kha zas phrogs te phrogs nas kyang mgu zhing yid rab tu dga' la yang dang yang du ro myong bar byed/ legs par sems pa de nyid la gzhan dag kyang gzengs stod par byed la las dang las kyi nyer bsdogs dang / las kyi mjug dang yang dag par ldan pa byas shing bsags pa'i las mi bzad pa rnam pa de lta bu byed na/ de lus dang bral nas ngan 'gro log par ltung ba sems can dmyal ba skar phreng du skye bar 'gyur ro// der skyes nas kyang gang sems can dmyal ba yang sos la sogs pa'i gnod pa bsdus pa de dag thams cad brgya 'gyur du 'byung ngo // khyad par du 'byung ba ni 'di ltar sems can dmyal ba de'i gnas grwa gnyis pa yod de kun nas rdza mas yongs su bskor to// grwa gcig na rdza ma rab tu 'bar ba skar ma bkram pa lta bur lo bye ba khrag khrig sum cu rtsa dgu dang / ther 'bum dgu stong dang / bye ba dung phyur phrag drug cu dang / skyang 'phyes bye ba sum cu sa dzA li ni dang / kod TU di kod TU dang / ke sa ra stong phrag nyi shu ste/ grangs kyi tshad de snyed kyi bar du 'tshed cing sreg ste/ nya ltar 'gre ldog go// zangs dmar po bskol ba rab tu 'bar ba rdza mar blugs par nyin gcig bzhin du tsha bar byas shing sdug bsngal drag pa rtsub pa mi bzad pa 'phel te ngu skad 'don cing cho nges 'debs so// de ltar de nyes par byas pa'i las smad par bya bar nga gi sems las byung bas yun ring du snga ma bzhin du 'tshed do// de gal te phyogs gcig las thar nas kyang rlung sems dang phrag par 'jug ces bya ba spu gri lta bus gnad thams cad dang / gnad so so dag bcad nas des sems can dmyal ba pa de'i steng du phyung ste/ sems can dmyal ba pa'i grwa gnyis pa der bcug go// sems can dmyal ba pa rlung gis bdas nas grwa gnyis su bcug pa'i lus kyi khams su gtogs pa thams cad bye ma snyed du gtubs shing bcad de lus la rtsa rgyus tsam lus par byed do// de ltar de bcad pa'i lhag ma de gshin rje'i mi rnams kyis bzung ngo // bzung nas rdza ma skar ma'i phreng ba lta bur rlung gis bdas te bcug go// de yang dang yang du der bcug pa na rkang pa gyen du bsgreng zhing mgo thur du bstan pa dang thog ma nyid du mgo ltung ngo // de'i 'og tu zangs dmar po rab tu bskol bas mig ltung bar byed do// de'i 'og tu de'i kha'i pags pa ltung bar byed do// de'i mid par zangs dmar po bzhus pas gang ste/ de'i mid pa thams cad khyab par sreg pa na ngu skad 'byin pa'am 'bros par mi nus so// de ltar de'i lus kyi sdug bsngal gyis nyam thag pa yang dang yang du gshin rje'i mi de dag gis/ tho ba blangs nas mgo slar byung ba dag la rdeg par byed do// nyams pa des de'i lus thams cad khyab ste mgo dang lus dang khog pa yun ring du nya 'gre ldog pa ltar 'gre ste/ de ltar de sems can dmyal ba skar phreng gi grwa gnyis par ji srid du de'i sdig pa'i las byas shing bsags pa bcom zhing spangs la zad par ma byas pa de srid du 'tshed do// de'i las byas shing bsags pa zad nas de de las thar bar 'gyur te/ thar nas kyang las de dang rgyu 'thun par tshe rabs stong du zas la re bar skye bar 'gyur te/ de ltar tshe rabs bdun brgyar tshegs chen pos lo brgyar bsgrubs na zas lan gcig cig rnyed par skye bar 'gyur/ tshe rabs lnga brgyar ri 'or na gnas pa'i rnams kyi nang du skye bar 'gyur te/ rtag tu 'khrul pas 'jigs shing skye bo kun gyis 'jigs pa dang / ri 'or gyi gseb mi med par yang rtag tu 'khrul cing lus skem la mdog ngan par 'gyur ro// de phyis las kyi lhag ma des lings pa dag 'ong ba'i gnod pas srog dang bral bar 'gyur ro// de de nas shi nas kyang gal te so sor myong bar 'gyur ba'i las kyis mi rnams dang skal ba mnyam par mir skyes na/ de rtag tu tshong pa'i lam ston par byed par 'gyur/ rtag tu lus bkres shing skom la dub pa dang / yi chad pa dang / gzhan la rag las pa mang ba dang / srog tsam gyis 'tsho ste/ de ltar mi'i gzugs brnyan du gyur pa/ rtag tu sdug bsngal gyis sdug bsngal bar gyur pa mthong ngo // de nas yang dge slong las kyi 'bras bu rnam par smin pa shes pa des sems can dmyal ba chen po mnar med pa'i 'khor la brtags na/ des thos pa las byung ba'i shes pas sems can dmyal ba sdug bsngal kun gyis nyen zhes bya ba mthong ngo // der sems can dag las gang gis skye bar 'gyur snyam nas des thos pa las byung ba'i shes pas brtags na/ gang gis thams cad mkhyen pa'i gsung rab glegs bam la bris pa sdang ba'i sems dang log par lta ba dang / log par 'khu ba'i sems kyis 'di ltar sangs rgyas la srog chags dag chos de nyan pa dad pa med par bya ba'i phyir chos kyi gzhi bshig ste btang ngo snyam nas bor na de log par lta ba byas shing bsags pa'i las kyis sems rnyog par byas shing gzhan dag kyang de la rab tu 'jog par byed/ yang dag par rab tu dga' bar byed la de nas yang chos kyi glegs bam du gtogs pa sdang ba'i sems kyis 'dor bar byed de/ las dang las kyi nyer bsdogs dang las kyi mjug la phyi phyir zhing de nyid la dga' bar byed na/ de lus dang bral nas ngan 'gro log par ltung ba sems can dmyal ba sdug bsngal ba kun gyis nyen par skye bar 'gyur ro// der skyes nas kyang gang sems can dmyal ba yang sos la sogs pa bdun gyis gnod pa bsdus pa de dag thams cad 'byung ngo // khyad par du 'byung ba ni/ 'di ltar dmyal ba pa'i mig la zangs dmar po rab tu bzhus te chag chag btab pas rab tu zhu ba dang / de bzhin du bye ma rab tu 'bar ba reg na/ rdo rje ltar sra ba rnams kyis mig de la btab nas lag pas bzung ste mi bzad pas mnyes so// de ltar mig la mnyes pa gang yin pa de bye ma reg pas rab tu zhu'o// de nas yang slar skye bar 'gyur te/ yang mnyes so// sog le rab tu 'bar ba yang // blangs nas lag pa gnyis bcad do// de nas yang slar 'byung bar 'gyur te/ phyed rdza ma rab tu 'bar ba'i nang du lhung ste 'tshed do// de'i phyed kyang mtshon gyis bzhog par byed cing gcod par byed do// de'i mig gnyis kyis dam pa'i chos mthong nas bor ba de'i rnam par smin pa ni de yin no// gang lag pas bor ba de'i rnam par smin pa ni de'i lag pa bcad pa yin no// gang gis nyes par spyad pa de bsags pa ni rdza ma'i nang du bcug pa ste/ 'tshed pa na bya'i mchu rno la rab tu 'bar bas gzas te phug nas za zhing steng gi khu ba la 'thung bar byed do// de'i 'og tu song ba'i pags pa lhag ma rdza ma'i nang du ma bcug pa phyed po de ni gshin rje'i mi rnams kyis ste'u yis 'jog go// phyed bzhogs nas shin tu srab mor byed do// de nas ba tshwa'i chus kyang chag chag 'debs so// khab rtse mo rno zhing rab tu 'bar ba 'bigs par byed pas skabs yod yod du lus la 'bigs par byed do// de'i mgo yang 'khor los yongs su 'khor ro// de las thar ba dang kun nas rab tu bzhus pa'i rgyun mi 'chad pa'i 'bab pa de la 'thung bar byed do// de ltar de gnod pa myong ba na der las mi bzad pa byas shing bsags pa de ji srid du de'i sdig pa'i las byas shing bsags pa bcom zhing spangs la zad par ma byas pa de srid du myong bar 'gyur ro// de phyis sems can dmyal ba de las thar bar 'gyur te/ thar nas kyang las de dang rgyu 'thun par tshe rabs lnga brgyar dud pa za ba rnams kyi nang du skye bar 'gyur te/ de'i snying ngan song gis bsgribs la lus la gnod par 'gyur ro// gal te de las thar nas kyang tshe rabs bdun brgyar dud 'gro mtshan mo rgyu ba 'ug pa thur du lta bar skye bar 'gyur/ de las thar nas kyang so sor myong bar 'gyur ba'i las kyis gal te mi rnams dang skal ba mnyam par mir skyes na/ tshe rabs bdun brgyar gangs khrod du gnas shing zas su ko dra ba za la dbul ba dang kla klor 'gyur ba mthong ngo // de nas yang dge slong las kyi 'bras bu rnam par smin pa shes pa des sems can dmyal ba chen po mnar med pa'i 'khor la brtags na/ des thos pa las byung ba'i shes pas sems can dmyal ba gos dri zhes bya ba mthong ngo // der sems can dag las gang gis skye bar 'gyur snyam nas des thos pa las byung ba'i shes pas brtags na/ log par lta ba gang gis ched du bsams/ ched cher byas/ dga' bar byas/ shes par byas shing mngon par zhen pa'i blos 'di ltar yo byad 'di dag bsregs pas dge slong de dag ma rung bar bya'o snyam nas dge 'dun gyi zhing ngam/ bu ram shing ngam/ ldum ra 'am/ kun dga'i ra ba'am/ de las gzhan pa dge 'dun gyi 'tsho ba'i yo byad rnams mes bsregs la de las dang las kyi nyer bsdogs dang / las kyi mjug dang ldan na de lus dang bral nas ngan 'gro log par ltung ba sems can dmyal ba gos drir skye bar 'gyur ro// der skyes nas kyang gang sems can dmyal ba yang sos la sogs pa bdun gyi gnod pa bsdus pa de dag thams cad brgya 'gyur du 'byung ngo // khyad par du 'byung ba ni 'di ltar sems can dmyal ba de kun nas dra ba rab tu 'bar bas 'khor te kun nas dra ba khab kyi bu ga tsam gyis khebs pa der skyes so// sems can dmyal ba de gshin rje'i mi rnams kyis mda' rab tu 'bar zhing rno la shugs drag pas glo gnyi gar brgyab pa na dra ba de'i nang nas 'bros pa dang de dra ba'i mig nas 'bros par mi nus shing de dra ba der shin tu thogs te/ de'i dra ba rno ba'i mthus bdag nyid 'byin par mi nus so// dra ba des lag pa yang gcod par byed/ rtsib logs kyang 'jog par byed/ yan lag dang nying lag thams cad kyang rus pa la thug gi bar du 'jog par byed do// dra ba des 'jog pa na yang dang yang du gshin rje'i mi de rnams kyis mde'u'i rtse mo shin tu brdar bas lan brgya 'am yang na stong du gsod do// las kyi dra bas bsgribs pa de mda'i sdug bsngal gyis yun ring du nyon mongs te/ sems can dmyal ba der ji srid du de'i sdig pa'i las byas shing bsags pa bcom zhing spangs la zad par ma byas pa de srid du sdug bsngal mi bzad pa rtsub pa gzhan dang mi 'dra ba dag myong bar 'gyur ro// de phyis sems can dmyal ba de las thar bar 'gyur te/ thar nas kyang las de dang rgyu 'thun par tshe rabs bdun brgyar khyim gyi nang na bu 'byin pa'i skad ngan 'don pa rnams kyi nang du skye bar 'gyur/ de las thar nas kyang tshe rabs lnga brgyar dud 'gro'i skye gnas khyim bya dang rma bya dang ba lang dag gi lci ba'i nang du skye bar 'gyur/ de las thar nas kyang de mi rnams dang skal ba mnyam par mir skyes na/ de las de dang rgyu 'thun par gtum po'i bu btsa' ba'i khyim du skye bar 'gyur ba mthong ngo // de nas yang dge slong las kyi 'bras bu rnam par smin pa shes pa des sems can dmyal ba chen po mnar med pa'i 'khor la brtags na/ des thos pa las byung ba'i shes pas sems can dmyal ba lcags glebs zhes bya ba mthong ngo // der sems can dag las gang gis skye bar 'gyur snyam nas des thos pa las byung ba'i shes pas brtags na/ mi brtan pa dang / mi brtan pa'i sems kyi blo ngan pa bslu ba'i bsam pa gang gis 'di ltar dbyar zas med pa'i tshe/ dge slong dag la nad kyi gsos sman gyi rkyen dang zas dag sbyar gyis dge slong dag sems las chung ngur gyis shig // tshegs chung ngus gnas par gyis shig // yid kyi las chung bar gyis shig ces smras nas/ dge slong dag spyan drangs la/ dge slong de dag kyang de'i dad pa bskyed pa des zas med pa'i tshe yang de'i dad pa bskyed pa des yon bdag gzhan du ma btsal to// de nas yang mi ngan pa des dge slong de dag gi re ba med par byas pa dang / zas med pa de'i tshe la la ni 'chi ba'i dus byed/ la la ni dge ba'i chos bskyed par mi nus/ la la ni shin tu sdug bsngal bar gyur/ la la ni yul gzhan du 'gro bar byed de/ de ltar gang dge slong de dag la byas pa de sems can dmyal ba lcags glebs su skye bar 'gyur ro// der skyes nas kyang sems can dmyal ba yang sos la sogs pa'i gnod pa bsdus pa de dag thams cad 'byung bar 'gyur ro// khyad par du 'byung ba ni 'di ltar sems can dmyal ba pa de me'i phung po bcu gcig gis yongs su bskor cing bkres pa dang skom pas yongs su gdungs la/ gshin rje'i mi rnams kyis yang dang yang du zangs dmar po bskol ba dang / lcags kyi thu lum rab tu 'bar bas sems can dmyal ba lus rnam par zhum pa de pad ma chen po kha btsums pa dang phye ba ltar sreg go// 'tshed do// skems so// gsod do// de nas yang slar skye bar 'gyur te/ gnod pa khyad par du 'byung ba ni ji ltar las byas pa bzhin du de'i lcags glebs pa chu zheng dpag tshad lnga yod pa kun nas rab tu 'bar la kun nas me lce gcig tu gyur pa khyer te des slu bar byed pa de yongs su dkris shing du mar bskor to// lus kun nas rab tu 'bar ba ku cho 'don pa na so sor nyams shing thams cad nas bde ba khab kyi bu ga tsam yang med do// me dang lcags glebs pa des rtag tu khyab ste/ de ltar de sdug bsngal drag pa rtsub pa shin tu mi bzad pa dag myong ngo // bkres pa dang skom par gyur cing lcags glebs pa dang me 'byung bas de ltar de ji srid du de'i sdig pa'i las byas shing bsags pa bcom zhing spangs la zad par ma byas pa de srid du gnod pa de dag myong bar 'gyur ro// de de las thar na las de dag dang rgyu 'thun par tshe rabs bdun stong du glad rgyas za ba rnams kyi nang du skye bar 'gyur ro// de las thar nas kyang tshe rabs bdun stong du dud 'gro kha zas med pa'am me za ba rnams kyi nang du skye bar 'gyur ro// de las thar nas kyang gal te so sor myong bar 'gyur ba'i las kyis mi rnams dang skal ba mnyam par mir skyes na/ de rtag tu rgyal pos btson rar bcug cing tshe rabs lnga brgyar bkres pa dang skom pa dag gis 'chi ba'i dus byed par 'gyur ba mthong ngo // de nas yang dge slong las kyi 'bras bu rnam par smin pa shes pa des sems can dmyal ba chen po mnar med pa'i 'khor la brtags na/ des thos pa las byung ba'i shes pas sems can dmyal ba 'gro ba mes sreg ces bya ba mthong ngo // der sems can dag las gang gis skye bar 'gyur snyam nas des thos pa las byung ba'i shes pas brtags na/ gang gis 'di ltar 'phags pa dang 'phags pa'i gang zag mi gnas par bya'o snyam nas sangs rgyas kyi gtsug lag khang 'jig par byed dam/ de sangs rgyas kyi gsung rab yi ger bris pa 'byid dam/ klan ka btsal ba'i phyir mkhas pa dag la mi mkhas pa'i bdag nyid can gyis sangs rgyas kyi gsung rab nyan par byed de thos nas kyang chos 'dul ba de la 'jug par mi byed cing yongs su mi snyan par brjod la brjod nas kyang kun tu bsten cing bsgoms la mang du byed na de lus dang bral nas ngan 'gro log par ltung ba sems can dmyal ba 'gro ba mes sreg tu skye bar 'gyur ro// der skyes nas kyang gang sems can dmyal ba yang sos la sogs pa'i gnod pa bsdus pa de dag thams cad brgya 'gyur du 'byung ngo // khyad par du 'byung ba ni 'di ltar sems can dmyal ba de la khyad par thams cad stong 'gyur du 'byung ste/ sbrul rnams kyis 'khris shing kun nas dra bar gang ba der sems can dmyal ba pa der 'gro bar byed do// 'gro ba na gshin rje'i mi lag na tho ba thogs pa de dag thams cad kyis sreg par byed de dug gi me tshan po ches kyang sreg par byed do// de dug dang sems can dmyal ba'i me gnyis kyi nang du sreg pa na snying rje rje skad du ngu skad 'byin smre sngags 'don cho nges 'debs so// de de ltar cho nges 'debs pa dang / 'di ltar gshin rje'i mi rnams kyis rjes su bstan pa tshigs su bcad de smras pa/ glen pa dam pa'i chos yul la// rmongs pa'i shugs kyis thams cad du// sred pa'i dug gis myos pa dag // don med ci zhig yongs su smre// sdig byed dga' ltar mthong ba ni// bzlog na mthong ba med pa yin// sdig pa byed tshe bde ba ni// bzlog na me dang 'dra ba yin// sdig pa byed pa'i mi dag ni// 'jig rten kun gyis rnam par smad// dge ba byed pa rtag tu bstod// de bas sdig pa rnam par spongs// mi 'dod mi phan sdang ba yi// rnam par smin pa sdug bsngal tsha// sdig pa sdig pa'i rnam smin te// de ltar blo ldan de spongs shig // sdig la rtag tu sdig pa yod// sdig pa med la sdig med do// byed la ltos la sdig yod de// byed pa rnams kyi rjes su 'jug // sdig pa sems la rag las shing // 'bras bu sems la rag las te// sems ni rkyen las skyes par mthong // rgyu dang rkyen las shin tu byung // sems can sems kyis bslus nas su// sdig pa'i dbang gis 'ongs pa dag // gnod pa'i mchog ste stobs po che// sems can dmyal ba drag por 'gro// sems dbang gyur pa mi 'gro ste// rtag tu chos dbang 'gyur mi 'gro// chos spyod pa ni rtag tu bde// sdig spyod pa ni mi bde 'o// chos ma yin pas legs med cing // log par 'tshed par mi byed de// rgyu dang 'dra bar de mthong zhing // 'bras bu sna tshogs 'grub par 'gyur// rgyu dang 'bras bu 'thun par 'byung // nams kyang log par 'byung med de// 'dus byas kyi ni chos 'di dag // rgyu dang 'bras bur shin tu 'byung // rgyu med 'bras bu yod ma mthong // sems can dmyal bar rnam par phye// rgyu sbyor las ni 'bras bur sbyor// sems can dmyal bar rnam par 'tshed// byas shing bsags pa drag pa dang // nges par ngan 'gror 'gro ba yi// las dang 'bras bur 'brel ba ni// sems can dmyal bar rnam par 'tshed// so sor bshags pa'i rnam pa yis// las gang rnam par bzlog bya ba// de mi 'dod pa lam de nyid// rnam par mthong bas 'bras bu mthong // 'od gang sgron la rag las te// de bzhin 'bras bu las la thogs// gzhan dang gzhan las 'bras 'byung ste// 'dus byas thams cad de 'dra 'o// gzhan dang gzhan las rgyu mthong ste// gzhan dang gzhan du dbang sbyor ro// 'thun par rjes su 'brel ba ni// de nyid mthong ba dag gis mthong // rgyud la rgyu 'bras med min te// dbang phyug la sogs gnas pa med// 'dus byas chos kun 'byung ba ni// de nyid mthong ba dag gis bsten// 'khor ba thog ma med pa nas// rgyu dang rkyen las byung ba ste// las rnams dang ni 'thun par mthong // log par brtag par mi bya 'o// gang 'dod las kyi dbang song ba// srog chags las kyi rgyu las skyes// las 'bras de nyid shes pa de// dag pa yin zhes mngon par rtogs// gti mug zhags pa'i dbang song ba// khyod kyis sdig de rtag tu byas// sdig dang bcas pa'i las byas pas// byis pa don med ci zhig gdung // sdig la sdig pa rtag tu gnas// de bzhin chos la chos gnas te// de nyid las ni ston byed pa// brtan pa dag gis gnyi ga spong // sangs rgyas bstan la rmongs pa dang // lam dang lam min rmongs pa gang // de dag la ni zhi med de// mun la nyi ma med pa bzhin// rtag tu chos dang chos min dang // rgyu dang rkyen la rmongs pa dang // gnod mchog shin tu mi bzad pa// sems can dmyal ba drag po thob// gtan tshigs ldan pa'i tshig rnams kyis// de la bsgo nas gshin rje'i mi// mdung thung gtun shing thogs nas su// de nas khro zhing rngam par 'gyur// de nas yang mtshon cha rnam pa du ma dag thogs nas ji srid du de'i sdig pa'i las byas shing bsags pa bcom zhing spangs la zad par ma gyur pa de srid du lo 'bum phrag du ma'i dus nas bskyed pa rang gi las kyis byas pa la spyod pa'i sems can dmyal ba de dag la gsod do// de phyis sems can dmyal ba de las thar bar 'gyur te/ thar nas kyang las de'i mthus tshe rabs bdun brgyar stor khung nas 'bab pa 'thung ba rnams kyi nang du skye bar 'gyur/ de de las thar nas kyang las de dang rgyu 'thun par tshe rabs lnga brgyar dud 'gro si mi si mi rnams kyi nang du skye bar 'gyur te/ de las thar nas kyang mi rnams kyi nang du bya rog ltar dman par skye bar 'gyur te/ der rtag tu kha zas snying po/ med pa za zhing skom yang rnyog ma can 'thung bar 'gyur la skom de yang lan 'ga' zhig 'thung bar 'gyur ba mthong ngo // // 'phags pa dam pa'i chos dran pa nye bar gzhag pa/ bam po brgyad pa/ de nas yang dge slong las kyi 'bras bu rnam par smin pa shes pa des sems can dmyal ba chen po mnar med pa'i 'khor la brtags na/ des 'og dang thad kar phra ba'am rags pa'am rjes su sbyor ba'am rjes su zhugs pa'i 'khor gang bcu bdun pa gcig kyang ma mthong ngo // de de ltar sems pa na lam mthong ba'i dge slong de 'di snyam du sems te/ kye e ma bdag gis sems can dmyal ba brgyad po dag gi 'khor bcu drug rnams kyi mtha' mthong ste/ nyes par byas pa'i las kyis 'di de tsam zhig pa lta snyam mo// byis pa so so'i skye bo thams cad kyis byas shing bsags pa gnod pa'i sa dang / las ngan pa byas shing mngon du gyur pa'i sems can dmyal ba chen po brgyad kyi 'khor las skyes pa'am/ de bzhin du ches shin tu lci ba'i rnam pa mnar med pa gang du sems can dmyal ba chen po mnar med pa ma gtogs par srog chags dag sreg pa'i sems can dmyal ba chen po gzhan dgu pa ma mthong ngo // gang du 'di'i phyogs gcig las stong gi cha gcig cig bstan te/ rgyu gang ngas bshad pa'am/ mnyan pa'am/ dpe bya bar yang sla ba ma yin no// de ltar sems can dmyal ba pa'i sdug bsngal bzod par dka' ba de ltar gzhan dang mtshungs pa med pa sdug bsngal dpe med pa de rgyu gang dang / mnyam pa gang dang / gang de nyid khong du chud cing shes par byas na gang khrag tu skyugs nas 'chi bar 'gyur te/ de ltar sems can dmyal ba pa de'i gnod pa sdug bsngal bas ches sdug bsngal ba mi 'dod pa mi sdug pa yid du mi 'ong ba yin no// de nas dge slong des sems can dmyal ba de mthong nas 'khor ba'i sdug bsngal thams cad la yid byung ste/ 'dus byas thams cad la mi rtag pa dang / sdug bsngal ba dang / stong pa dang / bdag med par mthong ngo // de'i 'og tu 'phags pa'i bden pa 'di la rnam par dpyad pas 'khor ba la sems shin tu 'dod chags dang bral bar byed/ yid byung bar byed/ mi dga' bar byed cing 'khor ba la smod par byed do// rnam pa de dag gis 'khor ba mi bzad pa shin tu 'jigs par mthong nas/ de 'di snyam du sems te/ kye e ma sems can 'di dag ni lha'i lta ba dang shin tu bral zhing mig dang bral ba yin te/ yang dang yang du sems can dmyal ba shin tu mi bzad pa/ shin tu tsha ba shin tu 'jigs par skyes kyang skyo bar mi byed de/ byis pa so so'i skye bo 'di dag 'khor ba thog ma med pa nas sred pa'i zhags pas bcings pa yin no snyam mo// de nas yang rnal 'byor spyod pa nang gi chos la chos kyi rjes su lta zhing gnas pa 'di ltar dge slong rgyun mi 'chad par spro ba de mi bzad pa bas kyang shin tu mi bzad pa sems can dmyal ba yang sos la sogs pa mnar med pa'i bar gyi las kyi 'bras bu rnam par smin pa thams cad kyis sa gzhan bcu gsum pa la zhugs te/ bdud kyi yul la mi dga' zhing bdud kyi dbang du mi 'gro bdud kyi 'ching ba thams cad rnam par gcod cing bdud kyi yul la gnas par mi byed de rtag tu brtson pa'i dge slong de bag la nyal gyi sbyor ba ma lus par bcad nas mya ngan las 'das pa'i grong khyer du 'jug par byed do// de'i spro bas bla ba'i gnod sbyin dag gis mthong nas bar snang la spyod pa'i gnod sbyin rnams la bsnyad de/ 'di ltar gang rigs che ge mo zhig las rigs kyi bu de grong mang ge mo zhig dang / grong rdal ga ge mo zhig dang / yul ga ge mo zhig nas skra dang kha spu bregs gos ngur smrig bgos nas dad pas khyim nas khyim med par rab tu byung ste/ rtsol zhing 'bad pa na yang dag pa'i lam gzhan dang mi 'dra ba'i lta ba thun mong ma yin pa 'jig rten las 'das pa las kyi chos kyi rnam par smin pa shes pa des/ sa gzhan bcu gcig pa la zhugs te/ sems can dmyal bar zhugs pa rnams kyi thog ma dang tha ma'i sdug bsngal shes so// de ltar sa bla'i gnod sbyin dag gis bar snang la spyod pa'i gnod sbyin dag la bsnyad do// de dag gis kyang de ltar snga ma bzhin du rgyal po chen po bzhi la bsnyad do// de dag gis kyang sum cu rtsa gsum pa rnams la/ de dag gis kyang 'thab bral rnams la/ 'thab bral ba rnams kyis kyang dga' ldan pa rnams la/ dga' ldan pa rnams kyis kyang 'phrul dga' rnams la/ 'phrul dga' rnams kyis kyang gzhan 'phrul dbang byed pa rnams la bsnyad do// de ltar rim gyis snga ma bzhin du 'od chung gi lha rnams kyi bar la bsnyad de 'di ltar lha khyed cag sems shin tu mnyam par bzhag pas nyon cig // 'di ltar 'dzam bu'i gling na rigs che ge mo zhig las rigs kyi bu mang ge mo zhig yul ga ge mo zhig nas skra dang kha spu bregs gos ngur smrig bgos nas dad pas khyim nas khyim med par rab tu byung ste/ de rtsol zhing 'bad la sgrim pa na spro ba mi 'bri zhing bdud kyi yul gyi dngos po mi 'dod la dga' ba'i 'dod chags kyi mod las byung ba'i sred pa dang lhan cig shin tu chags par mi byed kun nas nyon mongs shing mi sdug pa gzugs dang / sgra dang / dri dang / ro dang / reg bya rnams kyis shin tu chags par mi byed de/ de sa gzhan bcu gsum pa la zhugs so// sems can dmyal ba brgyad po kun gyi las kyi chos kyi rnam par smin pa shes pa'i dge slong gis 'khor ba ma rig pa'i mun pa'i sdug bsngal thams cad shes nas ji lta ba bzhin du yid byung ste/ bdud kyi phyogs kyi dngos po ni dmas so// dam pa'i chos kyi phyogs ni mngon par mtho'o zhes de thos nas 'od chung gi lha rnams mchog tu dga' zhing 'khod de/ 'di ltar bdud kyi phyogs ni dmas so// dam pa'i chos kyi phyogs ni mngon par mtho'o snyam mo// de ltar lha rnams dga' ba'i yid kyis dam pa'i chos nyan par 'gyur na gang dad pa dang dad pa'i rjes su 'brang zhing de kho na nyid mthong ba'i skyes bu dam pa de dag las de dang rgyu 'thun par dam pa'i chos 'phel zhing rgyas pa yid dga' bar 'gyur ba lta smos kyang ci dgos/ de nas yang dge slong las kyi 'bras bu rnam par smin pa shes pa des sems can dmyal ba'i gnod pa rgya mtsho'i chu lta bu kun tu sred pa klong lta bur g.yo ba sems can dmyal ba chen po yang sos la sogs pa nas mnar med pa'i bar rgya che ba'i nang sa'i 'og 'jigs par rdzogs byed dang / kun tu rgyu dang / ko ka li ka dang / lhas byin dag nya dang chu srin chen po ltar zin cing sems can dmyal ba pa'i lhag ma nya mid dang / nya mid chen po dang / chu srin na kra dang / chu srin kum b+hi ra dang / chu srin byis pa gsod dang / rus sbal dang / sram 'khrugs pa lta bu dag 'dod chags zhe sdang gti mug rlung gi shugs dang glog 'khyil pa lta bus sems g.yo ba'i rlabs klong lta bur 'khyil pa de'i dus kyi mtha'i shugs dbu ba lta bus sems can dmyal ba pa gnod pa rab tu mang ba mchi ma char ltar gang bar ngu zhing smre sngags 'don la cho nges 'debs/ ha ha'i sgra skad kyi shugs dang sems kyi shugs chu rlabs ltar mang ba nyes par byas pa'i las klu'i shugs lta bus sdug bsngal char ltar 'bebs shing mnar med pa zab mor bskal pa'i mtha'i me 'bar ba'i shugs kyis khor yug dang chu btsos pa lta bu'i sems can dmyal ba chen po'i sdug bsngal rgya mtsho lta bur mtha' med la mi bzad pa mthong nas/ dge slong de yid byung ste/ 'di ltar tshigs su bcad de smras pa/ sred pas yongs su bslus byas shing // rmongs pas rmongs pa'i sems can dag // skye zhing 'chi ba nyam nga ba// 'og tu 'jig rten 'gro bar 'gyur// mi yul las ni dmyal bar 'gyur// dmyal ba las ni lha yul du// mi nyid las ni dud 'gror 'gro// de nas 'gro bar 'gyur// sems can 'dod chags dbang song ba// rang gi las kyis 'gro ba 'khrul// gti mug zhags pas bcings pa dag // srid pa'i mtshor ni rnam par 'khyam// 'khor bar mi ni sdug bsngal 'di// rnam pa sna tshogs goms byas te// der ni rgyu de goms pas na// ji ltar mchog tu skye mi 'gyur// lha dag bag med pa yis nyams// mi dag yongs su tshol bas nyams// bkres dang skom pas nyams// dud 'gro gcig la gcig za 'o// sems can dmyal ba dmyal ba'i mes// rmongs pas rtag tu nyams// 'khor ba khab kyi rtse tsam yang // bde ba nyid ni cung zad med// rmongs pa'i sems kyis skye bo dag // sdug bsngal las ni bde la chags// sdug bsngal 'di las thar ba gang // yang dag lam ni ston pa med// gang dag rtag tu chos mi sgrub// gang dag rtag tu bden mi sgrub// bsam gtan rtag tu mi sgrub gang // de dag sdug bsngal bral mi 'gyur// 'jig rten 'di dang pha rol du// rtag tu ma 'dra pha 'dra zhing // gnyen dang 'dra zhing sgron 'dra ba// sangs rgyas kyis ni chos bstan to// rtag tu nyes gsum dbang song ba// phung po gsum nas sems can dag // rtag tu khams gsum dag tu 'jug // de ni sdug bsngal gsum dang ldan// las gsum dbang song 'khrul pa dag // de ni ngan song gsum na rgyu// srid gsum chags pa'i 'gro ba dag // rim pa gsum du rnam par rgyu// gang zhig dkon mchog mchog gsum dang // gang zhig byang chub gsum dbang song // gang zhig lta ba gsum spangs pa// de dag la ni sdug bsngal med// dus skabs gsum la rtag gnas shing // dga' ba gsum gyi de nyid mthong // gsum gyi cha yis lto 'grangs pa// de ni mya ngan bral bar 'gyur// phung po gsum la sems mnyam zhing // las gsum rnam par dpyod pa gang // de ni 'khor bar mya ngan gyi// rnam pa bral zhing rims med 'gyur// lam dang lam min rnam pa shes// dngos dang dngos med rnam sems pa// byams pa'i sems ni bsgoms pa gang // de ni 'gro ba mchog tu 'gro// kun nas rab tu rnam gsal zhing // dpa' bo rnyog pa med pa yi// yid ni sdig dang ma 'dres pa// mi de rnam par rab tu grol// gang zhig yang dag lam zhugs shing // dran dang ldan pa stobs che la// srid pa dag la 'dod bral ba// de ni nges par grol bar 'gyur// srid pa 'dod cing dga' ba la// mi gang mngon par mi dga' ba// de la srid las skyes pa yi// sdug bsngal shin tu chung ba'ang med// mi bzad las ni mi bzad 'byung // mi bzad pa yis yongs bsgyur ba// 'dod pa dug dang me lta bu// rab tu bsgrims te spang bar gyis// 'dod pa yongs su spang byas shing // rtag tu thar la dga' ba ni// nyi ma shar bas mun med ltar// mi dge'i chos rnams 'jig par 'gyur// de ltar rtag tu dge bsten zhing // mi dge ba nyid spang bar gyis// mdor na nges par bstan pa ni// dge dang mi dge yongs su rtogs// de ltar dge slong de 'jig rten 'di dang 'jig rten pha rol de la phan par 'dod pa'i blos sems can dmyal ba'i sdug bsngal mngon par brtags nas/ sems can rnams la snying brtse ba rjes su 'jug par byed de/ byams pa bsgoms pa'i sems kyis de sems can dmyal ba 'jigs shing nyam nga ba thams cad la mngon par brtags shing las kyi 'bras bu rnam par smin pa yang shes nas mchog tu yid byung ba'i sems kyis rtog par byed de/ e ma sems can 'di dag ji ltar srid pa'i dgon par 'jigs shing sdug bsngal sna tshogs kyi nang du bying zhig gu snyam nas de snying rje'i blo 'di ltar nye bar 'jog par byed de/ 'di ltar mi dag de ma thag tu ngan song du 'gro ba ni las ngan pa byas pa rang gi ser snas bslus shing // longs spyod ngan pa 'dod la/ rnyed pa ngan pas zil gyis non pa rnams sbyin pa dag ma byin par gyur te/ de dag gis dge sbyong dang / bram ze dang / phongs pa dang / long ba dang / bkren pa slongs mo ba rnams la ser sna'i dri mas sbags pa'i sems kyis sbyin pa dag ma byin zhing bsod nams dag ma byas la 'jig rten 'di dang pha rol du tshul khrims mtsho lta bur gyur pa ma bsrungs/ bu dang / chung ma dang / bran pho dang / bran mo dag la yang sbyin pa ma byin la ser snas 'jig rten pha rol la bslus pa de rnams kyi nang du skye bar 'gyur te/ kyi rgyud du skyes pa yang phal cher mor skye bar 'gyur ro// mi thab mo dang phrag dog gi dri ma gang gis nang gi sems nyams par byas pa 'dis na mo rnams kyi nang du skye bar 'gyur ro snyam mo// de nas yang dge slong las kyi 'bras bu rnam par smin pa shes pa des kyi yul la rtog par byed de kyi yul 'di gang zhig yin snyam mo// des thos pa las byung ba'i shes pas brtags na ni mdor bsdu na rnam pa gnyis te/ 'jig rten na rgyu ba dang / kyi yul na gnas pa'o// de la 'jig rten na rgyu ba ni mtshan mo dag gal te mi rnams kyis mthong bar 'gyur ro// kyi yul na gnas pa ni gang du sa'i 'og dpag tshad lnga brgya na gnas te/ kyi yul gyi rkyen ma gtogs par 'dzam bu'i gling gi mtha' nas dpag tshad sum stong drug brgya yod do// de dag 'dzam bu'i gling dang thag nye ba dang ring ba ni nges pa med do// de nas yang dge slong las kyi 'bras bu rnam par smin pa shes pa des kyi 'gro ba la rtog par byed de/ kyi yul ci tsam yod snyam nas des thos pa las byung ba'i shes pas brtags na/ rnam pa mang ste mdor bsdu na rnam pa sum cu rtsa drug yod do// de dag thams cad phrag dog dang ser sna'i rgyus der skye bar 'gyur la bsam pa sna tshogs skyed pa dang / sdug bsngal ba dang / bsam pa dang / bza' ba sna tshogs dang / g.yo ba sna tshogs dang / gnas sna tshogs dang / lus bkres pa dang skom pas gdungs pa yin no// de dag thams cad mdor bsdu na rnam pa sum cu rtsa drug yod de/ 'di lta ste/ lto gug dang / yi dgas kha khab ltar phra ba dang / bshang ba za ba dang / kun ston dang / dri za ba dang / chos kyi sbyin pa za ba dang / sbyin pa za ba dang / chu 'thung ba dang / bsam pas 'tsho ba dang / mchil ma za ba dang / phreng ba/ za ba dang / khrag za ba dang / sha za ba dang / bdug pa za ba dang / drag shul spyod pa dang / glags lta ba dang / sa'i 'og na gnas pa dang / mthu bo che dang / mtshan mo lus rab tu 'bar ba dang / mi rnams la glags lta ba dang / 'dod pa'i gzugs can dang / gling gi bar na gnas pa dang / gshin rje'i dbyug pa dang / byis pa la za ba dang / tshangs pa'i srin po dang / 'bru drus pa'i shun pa za ba dang / mi gtsang ba za ba dang / lam po che na gnas pa dang / mang du za ba dang / me mdag za ba dang / dug za ba dang / dgon pa na gnas pa dang / dur khrod na gnas pa dang / shing la gnas pa dang / lam gyi bzhi mdo na gnas pa dang / bdud kyi sde ste de ltar mdor bsdu na kyi rigs sum cu rtsa drug yod do// rgya cher ni sems kyi bsam pa'i las kyi cha'i bye brag dang bsam pa sna tshogs kyi bye brag gis dpag tu med do// de nas yang dge slong las kyi 'bras bu rnam par smin pa shes pa des shin tu bkres pa dang / skom pas gdungs pa'i lus can rnams phal cher phrag dog dang ser snas nyams pa dag yin zhing rgya cher ni lus dang / ngag dang / yid kyi las gsum gyis skye la bye brag tu dbye na mi dge ba'i las kyi lam rnam pa bcu dang yang dag par ldan pas rnams kyi nang du skye bar 'gyur ro// de mdor bsdu na mi dge ba'i las kyi lam rnam pa bcu'i mi dge ba'i rgyu gang yin pa la srog chags kyi sdug bsngal thams cad de la rag las/ de la spyod/ de las skye zhing 'byung // de'i phyi bzhin 'brang // de dang 'brel/ rgyu de las byung ba yin te/ ngan song gis kun tu 'khor yang 'khor ba la yid 'byung bar mi byed do// sems spre'u lta bu thog ma med pa'i dus nas 'khor bar zhugs shing sdug bsngal gzing gzing ba'i bar na gnas pa la goms pa yan lag dang nying lag gi dra ba sna tshogs can gyi nang na sdom zhing 'khor ba'i ri la myur du gnas pa sems gzing gzing ba'i bag chags kyi rtog pa yang gcig tu shes par sla ba ma yin la de ltar 'gro ba myur du 'gro ba 'di sems spre'u lta bu yin te/ de lta bas na sems 'di re zhig thog ma nyid du shin tu dul bar bya'o// de ltar ma byas na ngan song gis mi bzad pa rnams su sems can dag shin tu sdug bsngal bar 'gyur zhing de ltar ma byas na 'khor bar sems kyi dgras zin te/ bde ba 'thob par mi 'gyur ba mthong ngo // de ltar dge slong de so sor rab tu rnam par 'byed pa na yang dang yang du 'khor ba 'di la yid byung zhing mi dga' la 'khor bar gtogs pa'i sdug bsngal thams cad la rnam par smod par byed do// dge slong de de ltar sems par byed cing rnam pa du ma dag la sems pa na 'di ltar rab tu rnam par 'byed pa ni las dang las kyi rnam par smin pa'i byed rgyu gang yin pa'i cha gcig cig rab tu rnam par 'byed de skye ba rgyu med pa ma yin zhing // bde ba dang / sdug bsngal dang / 'thun pa dang mi 'thun pa dang / skye ba ngan pa dang / bzang ba dang / rigs bzang ba dang / rigs ngan par skye ba ni srog chags thams cad kyi tshe 'chi ba dang skye ba 'dod rgyal gyis kyang byas pa med do snyam mo// las kyi chos kyi rnam par smin pa shes pa'i dge slong des rnams kyi las kyi chos rnam par dbye ba dag rnam par 'byed de/ des thos pa las byung ba'i shes pas brtags na lto gug ces bya ba rang gi lus nyis 'gyur gyis che zhing kha dang lag pa dang rkang pa nyams la thams cad du lto gug pa yin te/ bu ga'i gseb dag tu me mdag gis rab tu bkang // lus bkres pa dang skom pas gdungs/ lus tshal shing bsregs pa lta bu 'gro ba'i dus mtha' med pa nas bcings pa dag dga' ba med cing grogs med la mgon med pa yin no// de dag las gang gis der skye bar 'gyur snyam nas des thos pa las byung ba'i shes pas brtags na/ gla mi nor 'dod pa gang gis 'di ltar bdag gis gla dag khyim du bsag go snyam nas srog gcod pa byed cing phyugs la 'tshe ba'am/ de snying rje med pa chags pa'i dbang gis srog gcod pa byed la sgom zhing sten te mang du byed na de lus dang bral nas ngan 'gro log par ltung ba sa'i 'og dpag tshad lnga brgya na lto gug gi rigs rnams su skye bar 'gyur ro// de sa'i phyogs mun pa'i nang der skyes pa dang / steng gi phyogs nas ri rnams kyis btsir cing 'og gi phyogs nas ri gnyis pas bteg ste de ri gnyis kyi bar du rang gi ngo bo'i lus kyi tshad dpag tshad tsam la leb leb por byas shing bkres pa dang / skom pas shin tu gdungs so// tshe'i tshad kyi mtha' ni tshe rabs lnga brgya yin te/ mi'i lo bcu la kyi bgrang ba'i tshul gyis nyin zhag gcig ste bar du 'chi ba'i dus byed pa ni yod do// mi dge ba'i las gzhan gnyis pa byas pa ni 'di lta ste/ skyes pa'am/ bud med la nor rdzas bcol ba bcabs nas 'di ltar bdag la bdag med do zhes smra na las de'i rnam par smin pas der skye bar 'gyur la zang zing gi sbyin pa yang ma byin/ chos kyi sbyin pa yang ma byin/ mi 'jigs pa'i sbyin pa yang ma byin te/ sbyin pa gsum po de dag dang bral la ser sna dang phrag dog gis sems rtag tu zil gyis non pa ni der skye bar 'gyur ro// de nas yang dge slong las kyi 'bras bu rnam par smin pa shes pa des rnams la brtags na/ des thos pa las byung ba'i shes pas kha khab ltar phra ba zhes bya ba ji ltar 'dug pa mthong ngo // der sems can dag las gang gis skye bar 'gyur snyam nas des thos pa las byung ba'i shes pas brtags na/ nor rdzas kyi phyir mi rnams gsod pa'i gshed ma gang pha rol la phrag dog dang ser sna yang dag par blangs shing rtag tu mngon par brtson la bkren pa bkren pa'i rang bzhin can 'di lta ste/ zang zing gi sbyin pa dang / chos kyi sbyin pa dang / mi 'jigs pa sbyin pa ste/ sbyin pa rnams spangs pa ni de lus dang bral nas ngan 'gro log par ltung ba kha khab ltar phra ba rnams kyi nang du skye bar 'gyur ro// rang gi las kyi 'bras bus bslus pa der skyes pa de dag gi kha'i sgo khab ltar phra zhing lto ri tsam du che bar 'gyur la rtag tu bkres pa dang skom pa'i nyon mongs pas gdungs par 'gyur/ lus kyi mes kyang bkres pa dang skom pas dkrugs la phyi rol du yang tshal shing gi me mched pas dkrugs par 'gyur/ grang ba dang / tsha ba dang / sha sbrang dang / sbrang bu dang / srog chags mar ko ta kas za ba dang / rims la sogs pas de ltar skyes pa dang bud med der skyes pa'i lus dang yid las byung ba'i sdug bsngal sna tshogs kyis mi'i lo bcu la kyi bgrang ba'i tshul gyis nyin zhag gcig pa'i tshe rabs lnga brgyar mngon par gdungs te tshe bar chad du 'gyur ba ni yod do// der skye bar 'gyur ba'i las gnyis pas kyang yang der skye bar 'gyur te/ 'di ltar dge sbyong dang bram ze dag bdag cag gi der zan sbyin no zhes byas la bza' ba dang bca' ba dag kyang yod bzhin du bud med ser snas mngon par zin pa de khyim thab la bslus ba'i bsam pas 'di ltar ci yang med na/ dge sbyong dang bram ze dag la sbyin du ga la yod ces smras na de yang lus dang bral nas ngan 'gro log par ltung ba kha khab ltar phra ba rnams kyi nang du skye bar 'gyur ro// ser sna de kun tu bsten cing bsgoms te mang du byas pas bud med phal cher rnams kyi nang du brdzus te skye bar 'gyur ba de ltar mi'i nang du skye bar mi 'gyur te/ 'dod pa la phrag dog dang / ser snas nyams pa'i rgyu gang gis mor 'gyur ba de ltar mi'i nang du skye bar mi 'gyur ro// bud med ni sems chung zhing sems yang ba yin la de ltar rgyu de dang rkyen des mo rnams kyi nang du skye bar 'gyur te/ de ji srid du ser sna dang phrag dog byas pa'i sdig pa de bcom zhing spangs la zad par ma byas pa de srid du der skye bar 'gyur ro// de phyis kyi 'jig rten de las thar bar 'gyur te/ thar nas kyang las de dang rgyu 'thun par gal te lan grangs gzhan la myong bar 'gyur ba'i las kyis dud 'gro rnams kyi nang du skye bar 'gyur ro// bya khug rta rnams kyi nang du skyes nas de rtag tu bkres pa dang skom pas gdungs par 'gyur/ de las thar nas kyang gal te lan grangs gzhan la myong bar 'gyur ba'i las mir 'grub pa'i las kyis mi rnams dang skal ba mnyam par mir skyes na/ skyes pa'am bud med de rtag tu bkres pa dang skom pas gdungs par 'gyur/ rtag tu sdug bsngal zhing zas gzhan du tshol la lam po che dang / bzhi mdor 'tsho bar 'gyur ba mthong ngo // de nas yang dge slong las kyi 'bras bu rnam par smin pa shes pa des kyi 'jig rten la brtags na des thos pa las byung ba'i shes pas skyugs pa za ba zhes bya ba ji ltar 'dug pa mthong ngo // der skyes pa'am bud med dag las gang gis skye bar 'gyur snyam nas des thos pa las byung ba'i shes pas brtags na/ bud med gang bza' ba dang / bca' ba dang ro myang bas khyim thab la mngon par gnod par byed cing bdag nyid ni de dag la za bar byed la phrag dog dang ser snas kyang rtag tu zil gyis non/ bu dang bu mo gzhan dang mi 'dra bar mi dga' ba ma yin la/ dga' ba dang slu ba ma yin te/ mi slu ba la mngon par gnod pa byas na de yang lus dang bral nas ngan 'gro log par ltung ba skyugs pa za ba rnams kyi nang du skye bar 'gyur ro// der skyes nas kyang de rtag tu de'i lus kyi bdag nyid dpag tshad phyed tsam yod pa bkres pa dang skom pas gdungs te dgon pa chen por gcig pu chu btsal ba'i phyir rgyug cing thams cad du cho nges 'debs smre sngags 'don pa na de chos sbyin pa dang zang zing sbyin pa dang mi 'jigs pa sbyin pa ma byas te/ sbyin pa gsum dang bral ba dag der skye bar 'gyur ro// tshe'i mtha' ni snga ma bzhin te/ de ji srid du ser sna byas pa'i sdig pa de bcom zhing spangs la zad par ma byas pa de srid du bkres pa dang / skom pas gdungs par 'gyur ro// de phyis sdig pa de las thar bar 'gyur te/ thar nas kyang las de dang rgyu 'thun par gal te dud 'gro rnams kyi nang du skyes na de skyugs pa za bar 'gyur te/ ji ltar rnams kyi nang du skyugs pa za bas srog kyang 'tsho bar gyur pa de ltar dud 'gro rnams su yang 'gyur ro// de las thar nas kyang gal te mi rnams dang skal ba mnyam par mir skyes na de mchod ston gyi tshe dge sbyong dang bram ze bkad pa rnams kyi gral du slongs mos de'i srog 'tsho ba thub par 'gyur ba mthong ngo // de nas yang dge slong las kyi 'bras bu rnam par smin pa shes pa des kyi 'jig rten la brtags na/ des thos pa las byung ba'i shes pas bshang ba za ba zhes bya ba mthong ngo // der skyes pa'am bud med dag las gang gis skye bar 'gyur zhig gu snyam nas des thos pa las byung ba'i shes pas brtags na/ gang gis ser sna kun tu bsten cing bsgoms te mang du byas par gyur/ snga ma bzhin du sbyin pa dang bral la dge sbyong dang bram ze dag la yang kha zas lhag mar byas pa byin te/ de dag kyang gtsang ma zhig yin no snyam nas zos na skyes pa'am bud med de lus dang bral nas bshang ba za ba rnams kyi nang du skye bar 'gyur ro// de'i las kyi mthus de'i tshe yang snga ma bzhin la de'i lus bkres pa dang skom pas gdungs te/ gal te de rnyed na yang rtag tu mi rnyed la de yang chung ste/ lto tshim par mi 'gyur ro// gal te yang rnams kyi nang du bshang ba rnyed na srin bu zhugs shing zos la bu gar byas pa ngan ngon zhig rnyed de/ rgyang ring zhing tshegs chen pos rnyed pa de yang chog par mi rnyed do// de ltar de'i tshe'i mtha' sdug bsngal ba 'thob ste/ de ji srid du de'i sdig pa'i las kyi 'jig rten 'grub pa ser sna byas pa bcom zhing spangs la zad par ma byas pa de srid du bkres pa dang skom pa de byas pa'i sdug bsngal myong bar 'gyur/ de phyis kyi 'jig rten bshang ba za ba de las thar bar 'gyur te/ thar nas kyang las de dang rgyu 'thun par ji ltar las nye bar 'gro bas 'khor ba na yongs su 'khyam mo// de gal te yang mi rnams kyi nang du gnya' shing gi bu gar rus sbal 'jug pa lta bur mi rnams dang skal ba mnyam par mir skyes na/ de dbul zhing nad bu can la bza' ba nyung ba dang / srog gi 'tsho ba rtag tu gzhan la rag las shing tshegs chen pos 'tsho ba 'thob la don du ma med pa'i snod du 'gyur/ sems shes pa dang mi shes pa phal pa yin zhing lus rma mtshan dang dri ma can mi sdug pa skye bo kun gyis smad par 'gyur/ de'i kha nas kyang dri mnam po 'byung zhing glo bur du so nag por 'gyur ba mthong ngo // de nas yang dge slong las kyi 'bras bu rnam par smin pa shes pa des ser sna'i gnas su gyur pa'i kyi 'jig rten la brtags na/ des thos pa las byung ba'i shes pas ser sna thams cad kyi gnas su gyur pa kha zas med pa zhes bya ba mthong ngo // der las gang gis skye bar 'gyur snyam nas des thos pa las byung ba'i shes pas brtags na/ skyes pa'am bud med ser snas zil gyis non cing phrag dog gi zil gyis non pa dang / g.yo thabs sam slu bar byed pa stobs dang ldan pa gang gis sems can dag bcing bas bcings te/ kha zas ma byin pas srog dang phral la/ srog dang phral nas kyang snying nas 'chags par mi byed la 'gyod par mi byed/ yang las de nyid byas nas rjes su dga' bar byed cing gzhan dag kyang de nyid la rab tu 'jog par byed/ las dang las kyi nyer bsdogs dang / las kyi mjug dag byas nas yang de nyid byed na de lus dang bral nas ngan 'gro log par ltung ba kha zas med pa rnams kyi nang du skye bar 'gyur ro// skyes pa de'am/ bud med de der skyes nas kha zas med par byas nas bkres pa dang skom par byas pa me des sreg pa na yang dang yang du ri las chu 'bab pa'i shugs ltar bkres pa dang skom pa'i sdug bsngal mang du 'phel lo// de'i kha zas med par byas pa'i mthu des ji ltar thal ba yang mi mngon pa de ltar de'i nang dang yan lag dang nying lag thams cad sreg go// de nas yang yan lag dang nying lag de dag slar 'byung bar 'gyur te/ yang sreg par byed do// de bkres pa dang skom pas gdungs pa dang / lus bsregs pa ste/ sdug bsngal gnyis kyis sreg pa na rang gi las kyi 'bras bu nyes par byas pas bslus pa de sdug bsngal gyis nyam thag nas shin tu ngu skad 'byin/ cho nges 'debs/ smre sngags 'don cing phyogs dang phyogs mtshams su rgyug ste de ni de'i nang du 'byung ba'i sdug bsngal yin no// phyi rol du 'byung ba yang las kyis byas pa'i mes yan lag dang nying lag thams cad sreg par byed do// me nang du song ba slar byung nas phyi rol gyi lus kyang sreg par byed de/ dper na shing khong stong gi nang du me zhugs pa shing gi nang bsregs nas phyi rol sreg pa de bzhin du me des de'i nang du bsregs nas phyi rol yang sreg par byed do// de nang dang phyi rol thams cad tshal shing bsregs pa lta bur rab tu bsregs te me lce gcig tu gyur pas ngu skad 'byin cing cho nges 'debs so// de der cho nges 'debs pa na khar me 'byung ste/ de yang dang yang du de'i lus thams cad 'bar ba nyis 'gyur gyis ches rab tu 'bar bar byed do// gang dang gang du 'gro ba'i lam de dang der rtswa dar b+ha rab tu 'bar ba khab lta bu 'byung bar 'gyur la gang de'i rkang pa gnyis bor ba ma rung bar byed de rkang pa ma rung ba de ngu skad 'byin/ cho nges 'debs/ yongs su smre sngags 'don to// de yongs su smre sngags 'don pa na de'i lce mar sar gyi gong bu ltar zhu bar byed de/ de nas yang nyes par byas pa'i las des slar 'byung bar 'gyur ro// de gang dang gang du rgyug pa de dang der de'i nyes par byas pa'i las des chu dang / lteng ka dang / 'bab chu'i dngo dang / mtsho dang / chu 'dzag pa dang / chu bo dang / khron pa thams cad dang bral bar 'gyur/ tshal dang / nags tshal dang / khyim dang ne'u gsing gi sa gzhi dang bral bar 'gyur/ tshal dang nags tshal dag kyang log par mthong ste/ ri dang / ljon shing dang / ri sul gyi sa phyogs thams cad kyang rab tu 'bar bar mthong ngo // kun nas kyi chang pa lag na ral gri dang gtun shing khyer ba rnams kyis gtse bar byed cing spyo bar byed pas mchog tu sdug bsngal te/ rang gi phrag dog dang ser snas bslus shing sems kyi dgra dang lhan cig ldan pas tshe yang snga ma bzhin no// de ltar de nyes pa byas pa'i las byas pas ji srid du de'i sdig pa'i las byas shing bsags pa bcom zhing spangs la zad par ma byas pa de srid du kha zas med pa'i sdug bsngal myong bar 'gyur/ de phyis kyi yul de las thar bar 'gyur te/ thar nas kyang las de dang rgyu 'thun par rang gis byas pa'i las spyad pa ji ltar las nye bar 'gro bas 'khor bar yongs su 'khyam mo// de gal te mi rnams kyi nang du gnya' shing gi bu gar rus sbal 'jug pa lta bur mi rnams dang skal ba mnyam par mir skyes na de mngal na gnas pa na ma de zas 'dod pa med par 'gyur/ gang gis ma de'i lus dang bzhin kha dog mchog tu mi sdug par 'gyur/ de gal te mngal de nyid du gnas pa na las rab tu mthu che ba dang srog bcad pa rab tu mthu che ba des 'chi ba'i dus byed par 'gyur/ gal te yang brgya la btsa' bar gyur na de ltar ngan pa byas pa 'dus byas de'i ma rtag tu dri nga zhing mdog mi sdug la mdangs med par 'gyur/ de srog gi 'tsho ba dus thung zhing tshegs chen pos thob par 'gyur/ yul gyi bdag po rgyal pos kyang de ltar btson rar bcug nas bkres pa dang / skom pa dag gis 'chi ba'i dus byed par 'gyur ba mthong ngo // de nas yang dge slong las kyi 'bras bu rnam par smin pa shes pa des kyi 'jig rten la brtags na/ des thos pa las byung ba'i shes pas dri za ba zhes bya ba ji ltar 'dug pa mthong ngo // der las gang gis skye bar 'gyur snyam nas des thos pa las byung ba'i shes pas brtags na/ gang gis bza' ba dang btung ba mang po shin tu bsdus nas bdag 'ba' zhig za la/ bu dang chung ma dag la yang dag par 'ged par mi byed/ de dag ro bro ba 'dod na dri tsam zhig la snom du 'jug // de bu dang chung ma de'i mdun du rang 'ba' zhig za bar byed la/ phrag dog dang ser snas zin pas yang dag par 'ged par mi byed de/ de ltar bu dang chung ma ris 'thun pa lhan cig 'khod pa la brnyas par byed cing gzhan dag kyang de nyid la rab tu 'jog par byed pa la rjes su dga' zhing de nas yang bdag gcig pu za bar byed la de byas nas kyang skyon du mi 'gyur zhing // ngo tsha bar mi byed na de lus dang bral nas ngan 'gro log par ltung ba dri za ba rnams kyi nang du skye bar 'gyur ro// der skyes nas lus rtag tu bkres pa dang skom pas gdungs shing gar bab bab tu rgyug ste ngu skad 'byin cho nges 'debs/ smre sngags 'don to// de gal te yang lha khang ngam/ mchod rten nam/ khyim gzhan du yon bdag dad pas bdug spos dri zhim po dag bdugs pa dang de des dga' bar 'gyur/ de bzhin du dri gzhan gyis kyang dga' bar 'gyur/ de ltar 'di ni dri za ba'i phyogs gcig yin no// dri za ba'i phyogs gzhan yang 'di ltar mi dag la nad byung ba na nad pa gang yin pa de dag gi phyir lha khang ngam/ kun dga' ra ba dag tu bdug spos gang bdugs pa'i dri des de tshim par 'gyur te/ des srog 'tsho ba 'thob cing de'i phyi bzhin 'brang // gzhi des lus kyi srog 'tsho ba 'thob ste/ de ltar de'i las kyi mthus de dri za bar 'gyur zhing srog gi tshegs chen pos za ba de 'thob par 'gyur/ der skyes nas kyang ji srid du sdig pa'i las de bcom zhing spangs la zad par ma byas pa de srid du bkres pa dang skom pa'i sdug bsngal myong bar 'gyur/ de phyis kyi 'jig rten de las thar bar 'gyur te/ thar nas kyang las de dang rgyu 'thun par las kyi 'bras bu la spyod pa 'khor ba na yongs su 'khyam mo// gal te mis byas pa'i myong bar 'gyur ba'i las kyis brgya la mi rnams kyi nang du gnya' shing gi bu gar rus sbal 'jug pa lta bur mir skyes na de dbul zhing nad bu can la lus thams cad las dri de 'byung bar 'gyur ba mthong ngo // de nas yang dge slong las kyi 'bras bu rnam par smin pa shes pa des kyi 'jig rten la brtags na/ des thos pa las byung ba'i shes pas chos kyi sbyin pa za ba zhes bya ba der 'jug pa thob pa des srog 'tsho ba 'thob par 'gyur ba ji ltar 'dug pa mthong ngo // der las gang gis skye bar 'gyur snyam nas des thos pa las byung ba'i shes pas brtags na gang rang bzhin gyis ser sna dang / phrag dog gis zil gyis non pa yin la srog gso ba kho na'i thabs sam rgyu des dad pa med cing dad pa med la pha rol phan gdags pa'i bsam pa med pa'i rgyus skyon du bgrang ba'i chos ston par byed cing de tshul khrims dang ldan pa ma yin te/ 'di lta ste/ srog gcod pa'i chos kyi gtam dang / g.yul du 'chi ba'i chos dang / nor rdzas nan gyis 'phrog pa'i chos dang / khyu mchog bag yangs su gtang ba'i chos te/ des skyon du bgrang ba'i chos kyi rnam grangs de dag pha rol dag la bstan nas de las rnyed pa gang yin pa de sbyin par mi byed cing pa 'ba' zhig byed na phrag dog gi zil gyis non pa mi ngan pa de lus dang bral nas ngan 'gro log par ltung ba chos kyi sbyin pa za ba rnams kyi nang du skye bar 'gyur te/ de'i tshe ni snga ma bzhin no// de ri'i yul nas ri'i yul du yongs su rgyug cing lus bkres pa dang skom pas gdungs la thams cad du ngu skad 'byin pa/ shing skam 'dra zhing skra ring la ngom zum gnag pa lus thams cad spu zing pos khebs shing rtsa dang rgyus pa'i dra bas dkris la pags pa dang rus pa tsam lus pa/ lus ring zhing sen mo mi sdug pa/ rang gis nyes par byas pas yongs su bslus pa/ mig gi khung ring zhing bskums la gdong mchi mas yog pa/ lus sprin nag po 'dra zhing mi sdug pas mngon par khebs pa/ yan lag dang nying lag thams cad dang spu rnams kyi nang du sbrang bu dang / sha sbrang dang / srog chags mar ko ta ka rnams zhugs nas za ba na thams cad du yongs su rgyug go// gal te brgya la dge 'dun gyi gtsug lag khang gi nang du song nas yongs su rgyug pa na/ de gal te dge 'dun gyi'am dge 'dun gyi gtsug lag khang du tshes gcig la gnod sbyin la byin pa'i rnyed pa 'thob cing dge 'dun gyi gnas brtan nam/ gzhan gyis chos kyi sbyin pa byin pas mngon par mgu bar 'gyur la de des shin tu tshim par 'gyur/ des srog 'tsho ba 'thob par 'gyur/ des 'tsho ba rnyed par 'gyur te/ ji srid du sdig pa'i las de bcom zhing spangs la zad par ma byas pa de srid du kyi sdug bsngal myong bar 'gyur/ de de las thar nas kyang las de dang rgyu 'thun par rang gi las la spyod pa sna tshogs dang rnam pa sna tshogs byas pa 'khor ba na tshe sna tshogs myong bar 'gyur/ de gal te brgya la gnya' shing gi bu gar rus sbal 'jug pa lta bur mi rnams dang skal ba mnyam par mir skyes na/ de gzugs bram ze lta bu yin zhing lha rten gyi drung du phyugs gsod pa byed dam za bar byed/ srog 'tsho ba gzhan la rtag tu rag las shing des srog 'tsho ba thob par 'gyur/ de nas yang de nyes par byas pa rjes su 'brel bas sems can dmyal bar 'gro bar 'gyur ba mthong ngo // de nas yang dge slong las kyi 'bras bu rnam par smin pa shes pa des kyi 'jig rten la brtags na/ des thos pa las byung ba'i shes pas kyi 'jig rten na/ chu 'thung ba zhes bya ba ji ltar 'dug pa mthong ngo // de dag las gang gis skye bar 'gyur snyam nas des thos pa las byung ba'i shes pas brtags na/ 'di ltar mi rigs par chags pa'i zil gyis non pa'i sems can chang 'tshong ba gang gis khyim na chang yod pa dang / sbyar ba'i chang dang / bu ram gyi chang 'tshong bar byed pa ser sna dang phrag dog gis mngon par nyams pa de chang de dag chus bslad de chang btung ba pha rol po de dag la 'drid par byed/ rnam par 'tshe bar byed cing des sbyin pa dag ma byin/ bsod nams dag mi byed/ tshul khrims mngon par mi srung // chos mi nyan/ chos mi spyod/ gzhan dag kyang mi rigs par chags pa de la 'jog cing rjes su dga' bar byed la las dang las kyi nyer bsdogs dang las kyi mjug dang bcas pas byed na/ de nyes par byas pa des lus dang bral nas ngan 'gro log par ltung ba chu 'thung ba rnams kyi nang du skye bar 'gyur ro// lus rtag tu bkres pa dang skom pas gdungs pa de yul chu med pa'i ri brags dang 'brog dang dgon pa chen po rnams su yongs su 'khyam mo// mdog bung ba dang sol ba 'dra zhing yan lag dang nying lag thams cad sra la rtsub ste shin tu rdol ba dang / de'i lus 'bar bas 'khrigs shing kha gdong skra ring po rnams kyis mun par khebs te rtag tu bkres pa dang skom pa las byung ba'i mes gdungs pa na gal te res 'ga' brgya la chu dang nye bar gyur pa de'i tshe chu rgal ba gang 'bogs pa na/ rkang pa'i chu'i zer ma 'byung ba dang / chos spyod pa gang dag chu 'gram du lag pa dag gis chu 'thor zhing gang skom pa de dag la sbyin no zhes smra ba de dag gis de srog 'tsho ba 'thob par 'gyur ro// gal te ma byin par 'dod nas de chu 'gram du 'dug ste/ btung ba 'thung ba dang / chu'i rgyun de srung ba'i rnams kyis mngon par 'tshe bar byed cing lus kyang kun nas gze gze btog btog pa lta bur byed do// sdug bsngal gyis nyam thag pa de de nas yang ngu skad 'byin/ smre sngags 'don cing yongs su rgyug go// nyes par byas pa'i las kyis bslu pa de ji srid du de'i sdig pa'i las byas shing bsags pa de bcom zhing spangs la zad par ma byas pa de srid du der sdug bsngal de myong bar 'gyur ro// de phyis kyi 'jig rten de nas thar bar 'gyur te/ thar nas kyang las de dang rgyu 'thun par rang gi las rlung lta bus 'khyam pa na 'khor ba na yongs su 'khyam mo// de gal te brgya la mi rnams kyi nang du gnya' shing gi bu gar rus sbal 'jug pa lta bur mi rnams dang skal ba mnyam par mir skyes na de chu dang / lteng ka dang / nags tshal dang bral ba/ ri brags dang / 'brog dang / grong ngan par skye bar 'gyur/ rtag tu khron pa'i chu la 'thung bar 'gyur/ mkhris pa'i nad kyis kyang 'debs par 'gyur/ nyin mtshan du skom med pas gnod par 'gyur ba mthong ngo // de nas yang dge slong las kyi 'bras bu rnam par smin pa shes pa des kyi 'jig rten la brtags na/ des thos pa las byung ba'i shes pas kyi 'jig rten na kun ston ces bya ba mthong ngo // de dag las gang gis skye bar 'gyur snyam nas des thos pa las byung ba'i shes pas brtags na/ mi ngan pa phrag dog dang ser snas zil gyis non cing mi rigs par chags pa la brkam pa gang gis mkhas pa dbul po'i 'tsho ba tshegs chen pos bsgrubs pa dag la rin thang steng du ma bab pa'i rin mi 'dra ba zang zing zhig byin la de rtag tu de la dga' zhing slu bar byed de/ gzhan dag kyang las ngan par byed pa de nyid la 'god par byed cing 'jog par byed la sbyin pa dag ni mi gtong ngo // bsod nams kyang mi byed/ tshul khrims la mi gnas/ dad pas nye bar 'gro bar mi byed/ chos dang 'thun pa'i chos mi spyod/ drang po dang dul bar mi byed/ dge ba'i bshes gnyen gyi ngang tshul can du mi byed cing yang dang yang phrag dog dang ser snas zil gyis non par gyur na de lus dang bral nas ngan 'gro log par ltung ba'i kun ston rnams kyi nang du skye bar 'gyur te/ de la 'jig rten pa de dag pha zhes brjod do// de rtag tu lus bkres pa dang / skom pas gdungs shing lus tshal shing bsregs pa 'dra la dga' ba med pas nyams par 'gyur/ mchi mas gdong yog cing rkang pa dang lag pa shin tu rdol la/ skras kha gdong mun pa ltar khebs pa/ lto'i mdog sprin nag po 'dra zhing ngu skad 'byin/ smre sngags 'don pa na 'di ltar smre sngags yongs su 'don te/ ma byin pas lta ga la 'thob// ma btab 'bras bu ga la 'byung // sgron ma med na 'od med ltar// ma byin bde ba ga la yod// ji ltar lus can long ba yi// mig gis lta bar nus med ltar// sbyin dang bral ba de 'dra ste// bde ba mi rnyed do// 'jig rten gang // de bzhin nor med 'jigs gsum du// shin tu mi dga' 'khyam byed pa// de ni ser sna'i 'bras bu yin// rang gi las 'bras za ba yi// srog chags las la longs spyod pa// ma byin ci yang mis thob ste// byas pa chud ni za ba med// 'jig rten gnas pa dag // ngan byas rnams kyis bdag cag bsregs// bkres dang skom las byung ba yi// me yis 'dir ni yongs su spyad// bdag cag rnams ni skom pa las// nam bral bde ba 'byung bar 'gyur// yongs su gdung las bdag cag rnams// nam na yongs su thar bar 'gyur// lam dang lam min mi shes shing // las kyi 'bras bu dag mi shes// bkres dang skom las byung ba'i me// tsha ba 'byung ba ma shes so// bzhin ni skra yis mun ltar khebs// re ba med cing srog rnams btang // pags pa rgyus pa'i dra bas sbrel// bdag 'tsho kyi hud sdug bsngal lo// dgon par chud pa'i lus can rnams// thams cad du yang sdug bsngal te// 'dir ni skyob pa gang yang med// bdag cag sdug bsngal zhugs par gyur// de ltar kun ston par byed pa de dag kun ngu skad 'byin/ smre sngags 'don cing thams cad yongs su 'khyam mo// de dag gal te yang yongs su rgyug pa na/ dge slong des mthong nas sems par byed de/ kye e ma khyad par du 'dod pa'i khams kyi 'khor ba rab tu 'bar ro snyam mo// de ltar yongs su rgyug pa de dag la gal te dad pa can zhig gis kyang byin la/ de rigs der skyes pa zhig kyang yin na de 'byung bar 'gyur te/ de de las srog gi 'tsho ba 'thob par 'gyur zhing skyob pa de yin la skyabs de yin te de la rten to// de ltar de srid du sdig pa'i las de bcom zhing spangs la zad par ma byas pa de srid du 'tsho bar 'gyur ro// de phyis kyi 'jig rten de las thar bar 'gyur te/ thar nas kyang las de dang rgyu 'thun par rang gi las kyi 'bras bu la spyod pa rang gi las rlung lta bus ded par byed do// de dag gal te yang mi rnams kyi nang du gnya' shing gi bu gar rus sbal 'jug pa lta bur mi rnams dang skal ba mnyam par mir skyes na de rdza rnga rdung ba'am/ dril sgra sgrogs pa'am/ gtsug lag khang gi srung mar 'gyur ba mthong ngo // de nas yang dge slong las kyi 'bras bu rnam par smin pa shes pa des kyi 'jig rten la rnam par brtags na/ des thos pa las byung ba'i shes pas kyi 'jig rten na mchil ma za ba zhes bya ba ji ltar 'dug pa mthong ngo // de dag las gang gis skye bar 'gyur snyam nas des thos pa las byung ba'i shes pas brtags na/ 'di ltar mi ngan pa skyes pa'am bud med phrag dog dang ser snas zil gyis non pa dge 'dun nam gzhan mkhas pa'i rnam pa de lta bu dag gi kha zas lhag mar byas la de 'di ltar lhag mar ma byas so zhes smras nas/ de dag kyang yid ches pa'i dbang gis kha zas mi 'dra ba de za bar byed do// mi ngan pa de yang dang yang du de ltar de nyid la dga' bar byed cing gzhan dag kyang de nyid la rab tu 'jog par byed la sbyin dag gtong bar mi byed/ tshul khrims la mi gnas/ mkhas pa la mi rten/ chos dang 'thun par mi spyod/ yang dang yang du kha zas lhag mar byed pa'i las de nyid la mngon par dga' bar byed na/ de lus dang bral nas ngan 'gro log par ltung ba mchil ma za ba rnams kyi nang du skye bar 'gyur ro// der skyes nas lus bkres pa dang skom pas gdungs pa'i mchil ma bor ba ljan ljin nam rtsig pa la reg pa'am sa la bor ba de kham gyis za bar byed de/ des srog 'tsho ba 'thob par 'gyur zhing de'i phyi bzhin 'brang la skyabs de yin zas de yin te/ ji srid du sdig pa'i las de bcom zhing spangs la zad par ma byas pa de srid du der 'byung bar 'gyur ro// de phyis kyi 'jig rten de las thar bar 'gyur te/ thar nas kyang las de dang rgyu 'thun par rang gi las kyi 'bras bu la spyod pa 'khor ba na yongs su 'khyam mo// de gal te brgya la mi rnams dang skal ba mnyam par mir skyes na de dbul zhing nad bu can la sna rul bar 'gyur/ rtag tu dge 'dun gyi nang na ljan ljin 'phyag par 'gyur/ las kyi 'tsho ba dang lhag ma za bar 'gyur ba mthong ngo // // 'phags pa dam pa'i chos dran pa nye bar gzhag pa/ bam po bcu dgu pa/ de nas yang dge slong las kyi 'bras bu rnam par smin pa shes pa des kyi 'jig rten la brtags na/ des thos pa las byung ba'i shes pas kyi 'jig rten na nyes par byas pa spyod pa/ bkres skom chung zhing lus gos med pa ji ltar 'dug pa mthong ngo // de las gang gis der skye bar 'gyur snyam nas des thos pa las byung ba'i shes pas brtags na/ des gnod sems kyi phyir ni ma yin gyi/ gtsang ba 'dod pa'i phyir sangs rgyas la phreng ba phul ba rku ba dang / de bzhin du bla ma dag gi phreng ba yang rku bar byed na/ de lus dang bral nas ngan 'gro log par ltung ba phreng ba za ba rnams kyi nang du skye bar 'gyur te/ de mchod rten nam gnod sbyin gyi gnas su skye bar 'gyur zhing de mthu che ba dang dbang che bar yang 'gyur ro// de legs par byas pa dang nyes par byas pa'i rmi lam dag ston par nus so// gal te mi gang la rang bzhin gyi mi dge ba zhig byung la de la kha zer na/ de gzhi des mi de la 'tshe bar byed pa dang / 'jig rten pa de dag gnod sbyin 'di ni rdzu 'phrul che ba mthu che ba zhig go zhes brjod do// de phreng ba mang po thob ste/ de des shin tu tshim par 'gyur zhing lus bkres pa dang skom pas gdungs par yang mi 'gyur/ 'jig rten gyis kyang mngon par bstod par 'gyur te/ de des rtag tu rab tu dga' bar 'gyur ro// der phreng ba za ba de srid du sdig pa'i las sdig pa chung ba de bcom zhing spangs la zad par ma byas pa de srid du 'tsho bar 'gyur ro// de phyis kyi 'jig rten de las thar bar 'gyur te/ thar nas kyang las de dang rgyu 'thun par byas pa nye bar 'gro ba ji lta ba bzhin de la spyod cing 'khor ba na yongs su 'khyam mo// de gal te brgya la mi rnams dang skal ba mnyam par mir skyes na de phreng ba mkhan du 'gyur te mu dang mtha' dang / mjug des de'i 'tsho ba nye bar 'grub pa mthong ngo // de nas yang dge slong las kyi 'bras bu rnam par smin pa shes pa des kyi 'jig rten la brtags na/ des thos pa las byung ba'i shes pas kyi 'jig rten na khrag za ba zhes bya ba khrag gis srog 'tsho bar byed pa ji ltar 'dug pa mthong ngo // der sems can dag las gang gis skye bar 'gyur snyam nas des thos pa las byung ba'i shes pas brtags na/ mi gang la la de'i lus brtan par bya ba'i phyir sha'i khrag 'thung la de la dga' zhing gtum pa dang / phrag dog dang ser snas mngon par nyams pa/ bu dang chung ma la slu bar byed cing srog gcod par byed na khrag la 'chums pa'i ngang tshul can te/ de lus dang bral nas ngan 'gro log par ltung ba khrag za ba rnams kyi nang du skye bar 'gyur ro// der skyes nas kyang de las de nyid kyis bskyed pa'i yul du skye bar 'gyur la de la mi dag 'di ni gnod sbyin zhig yin no zhes rjod de/ de la mchod pa yang byed do// de la kun nas bskor nas khrag gi gtor mas kyang mchod par byed de/ de phyir zhing khrag 'thung bas myos nas mi dag la gnod pa byed do// de la mi dag yang dang yang gnod sbyin 'di ni rdzu 'phrul che zhing mthu che ba zhig yin no zhes rjod de/ de ltar de gcig nas gcig tu rjod par byed do// tshe yang snga ma bzhin te/ de ltar de ji srid du sdig pa'i las de bcom zhing spangs la zad par ma byas pa de srid du de ltar rdzu 'phrul che ba de nyid byed do// de de las thar na las de dang rgyu 'thun par rang gi las la spyod pa las nye bar 'gro ba ji lta ba bzhin du 'khor ba na yongs su 'khyam mo// de gal te brgya la mi rnams dang skal ba mnyam par mir skyes pa'am bud med du skyes na mi de mkha' 'gro ma'am mkha' 'gror 'gyur ba mthong ngo // de nas yang dge slong las kyi 'bras bu rnam par smin pa shes pa des kyi 'jig rten la brtags na/ des thos pa las byung ba'i shes pas kyi 'jig rten na sha za ba zhes bya ba ji ltar 'dug pa mthong ngo // de las gang gis skye bar 'gyur snyam nas des thos pa las byung ba'i shes pas brtags na/ ser sna la chags pa'i zil gyis non pa gang gis ba lang ngam/ rta'am/ sam/ phag gam/ lug shi ba'i sha rin thang ngam/ srang la g.yo byas nas rin chen por btsongs na de lus dang bral nas ngan 'gro log par ltung ba sha za ba rnams kyi nang du skye bar 'gyur ro// de bzhi mdo do dang / sum mdo dang / tshong 'dus dang / lam gyi bzhi mdo dang / srang dang / grong khyer dang / gtsug lag khang gi gnas rnams kyi gnod sbyin du skye bar 'gyur te/ ngo bo nyid gtum la gyur pa shes so// rdzu 'phrul che ba mi dge ba'i las shin tu mi bzad pa yang ma yin la/ de sbyin pa tsher ma lta bu yang byin te/ rgyu des rdzu 'phrul che ba nyid du 'gyur ro// de la mi phal pa dag ma he dang / dang / sbrul dang / lug la sogs pa dag srog bcad nas shas shin tu tshim par byed do// de ltar de nyes par byas pa'i ngo bo nyid kyis ji srid du mi dge ba'i las phrag dog byas pa de bcom zhing spangs la zad par ma byas pa de srid du der 'byung bar 'gyur ro// de phyis kyi 'jig rten de las thar bar 'gyur te/ thar nas kyang las de dang rgyu 'thun par las nye bar 'gro ba dang / las so sor 'brang ba ji lta ba bzhin du 'khor ba na yongs su 'khyam mo// gal te brgya la las legs par byas pa des gnya' shing gi bu gar rus sbal 'jug pa lta bur mi rnams dang skal ba mnyam par mir skyes na sha za ba shen pa phal pa'am dum bur byed pa'i mir 'gyur ba mthong ngo // de nas yang dge slong las kyi 'bras bu rnam par smin pa shes pa des kyi 'jig rten la brtags na/ des thos pa las byung ba'i shes pas bdug pa za ba zhes bya ba de thob pas des srog 'tsho ba 'thob pa ji ltar 'dug pa mthong ngo // de las gang gis der skye bar 'gyur snyam nas des thos pa las byung ba'i shes pas brtags na/ 'di ltar lhus cher ser snas zil gyis non cing las kyi 'bras bu mngon par mi shes pa/ sangs rgyas zhes bya ba 'di zhing ma yin no snyam nas zhing du mngon par ma shes pa gang gis bdug spos bzang po bzhag la bdug spos ngan pa khyer te/ sems dang ba med cing dad pa med par gyur pa/ las kyi 'bras bu yang dag par myong bar 'dod pa/ gzhan gyi ngor 'di ltar bdug spos phul bas bdag gi las kyi 'bras bur 'gyur snyam na de lus dang bral nas ngan 'gro log par ltung ba rdzu 'phrul che ba me tog phreng ba dang / phye ma dang / byug pa dang / spos dang / rol mo'i sgra la rab tu dga' zhing bdug pa za ba'i gnod sbyin du 'gyur te/ gnod sbyin gyi gnas sum mdo dang / bzhi mdo'am/ lam po che'am/ srang ngam/ gtsug lag khang ngam/ kun dga' ra ba'am/ skyed mos tshal lam/ khyim mam/ mkhar ram/ pu shu dag tu a ga ru nag po'i bdug spos kyis myos par 'gyur zhing // skye bo kun gyis phyag byas par 'gyur ba ni sems dang rdzas kyi yon gyis ma yin gyi zhing bzang po'i yon yin te/ sangs rgyas dang / chos dang / dge 'dun la chung ngu zhig phul na yang 'bras bu chen por 'gyur ro// dper na gang gi tshe shing n+ya gro d+ha'i sa bon chung ngu zhing gshin pa la btab pa de'i tshe shing ljon pa yal ga bzang zhing lo ma'i tshogs chen por 'gyur ro// de bzhin du de zhing bzang po sangs rgyas dang / chos dang / dge 'dun la phul ba'i 'bras bu yang zhing gi yon tan dang mthus chen por 'gyur ro// de ltar rdzu 'phrul che ba de bde ba nyams su myong ste las zad nas kyi 'jig rten de las thar bar 'gyur te/ thar nas kyang las de dang rgyu 'thun par las nye bar 'gro ba ji lta ba bzhin du 'khor ba na yongs su 'khyam mo// de gal te mi rnams kyi nang du gnya' shing gi bu gar rus sbal 'jug pa lta bur mi rnams dang skal ba mnyam par mir skyes na/ de rtag tu de dbul ba'i rigs su skye zhing rtag tu me tog phreng ba dang / phye ma dang / byug pas lus byugs te lus shin tu dri zhim par 'gyur ba mthong ngo // de nas yang dge slong las kyi 'bras bu rnam par smin pa shes pa des kyi 'jig rten la brtags na/ des thos pa las byung ba'i shes pas/ drag shul spyod pa zhes bya ba ji ltar 'dug pa mthong ngo // der sems can dag las gang gis skye bar 'gyur snyam nas des thos pa las byung ba'i shes pas brtags na/ mi ngan pa ser snas zil gyis non cing dge sbyong gi tshul 'dzin pa tshul khrims 'chal pa gang gis dge sbyong gzhan la tha snyad btags nas 'di ltar dge sbyong zhig shin tu nad mi bzad pas thebs te de sbyin bdag khyod kyis na ba'i gsos sman gyi rkyen gyi yo byad dag byin cig ces smras nas/ de blangs te bdag nyid za bar byed de zla des ngan g.yo byed par gyur nas tshul sna tshogs bzung ste yul nas yul du rgyug cing sbyin bdag rnams la slu bar byed na/ de lus dang bral nas ngan 'gro log par ltung ba drag shul spyod pa rnams kyi nang du skye bar 'gyur ro// der skyes nas kha zas ljan ljin mi gtsang ba za bar 'gyur/ rtag tu lus bkres pa dang skom pas gdungs par 'gyur/ mi gang mi gtsang ba de la brnyas par byed cing de ltar nga rgyal med par byed/ glags mthong ba nyid kyis gzhan dag gi rmi lam du 'jigs pa ston par byed cing dur khrod rnams su dga' bar byed/ lus dang spu thams cad rab tu 'bar la yul 'jig pa'i tshe rab tu dga' bar 'gyur/ drag shul du spyod pa'i rig sngags dag gis gzhan dag drangs nas rnam par 'tshe bar byed/ yud tsam cig gis dpag tshad brgya phrag stong nas kyang drangs te 'ong bar byed do// de ltar drag shul spyod pa'i de gnod sbyin gyi ming thob ste/ de la skye bo phal pa dag gnod sbyin 'di ni rdzu 'phrul che zhing gnod sbyin mthu che ba yin no snyam nas mchod pa byed do// de ltar de skye bo rnam pa sna tshogs la gnod pa byed cing rnam par 'tshe ba na ji srid du tshe ma zad pa de srid du 'tsho bar 'gyur ro// de phyis de las 'chi bar 'gyur te shi nas kyang las de dang rgyu 'thun par rang gi las la spyod pa 'khor ba na yongs su 'khyam mo// de gal te brgya la mi rnams dang skal ba mnyam par mir skyes na de 'byung po mi bzad pa gnod sbyin mo skyong bar 'gyur ba mthong ngo // de nas yang dge slong las kyi 'bras bu rnam par smin pa shes pa des kyi 'jig rten la brtags na/ des thos pa las byung ba'i shes pas kyi 'jig rten na glags lta ba zhes bya ba rang gi ngo bo nyid kyis kyang glags lta ba ji ltar 'dug pa mthong ngo // de las gang gis der skye bar 'gyur snyam nas des thos pa las byung ba'i shes pas brtags na/ 'di ltar phrag dog dang ser snas zil gyis non pas gzhan gyi nor rdzas la g.yo thabs dang ngan g.yo dang / slu ba dang 'khu ba byas shing grong dang / grong khyer dang / tshong 'dus pa la brid de glags rnyed pa dang / pha rol 'jig par byed cing sbyin pa dag mi gtong // bsod nams kyang mi byed/ mkhas pa la lhur mi lta/ rtag tu ser snas zil gyis non cing gzhan la 'khu ba'i bsam pas gzhan gyi phun sum tshogs pa mthong nas yid gzhan du sems/ bshes grogs dang / gnyen 'dab dang / rtsa lag dang mi 'thun zhing yul la zhe 'gras pa skye bo thams cad kyi mngon sum du gyur pa de lus dang bral nas ngan 'gro log par ltung ba glags lta ba rnams kyi nang du skye bar 'gyur ro// lus dang spu rtag tu rab tu 'bar zhing lus bkres pa dang skom pas gdungs la/ lus shing ljon pa king shu ka 'dra ba ngu skad 'byin smre sngags 'don cing sa phyogs gang na chu yod cig gu/ gzhan gang na bdag gis bza' ba'i kha zas kyi rnam pa cung zad yod cig gu snyam nas rgyug par byed do// de res 'ga' gal te mi blo zhan pa zhig dang phrad la/ mi de mchod rten skor bar mi byed pa dang / de'i phyi bzhin du 'brang ba'i lha des gtong bar 'gyur la/ de'i tshe mi de'i phyi bzhin 'brang ba'i lha dang bral bar 'gyur te glags lta ba des glags rnyed nas rnam par 'tshe bar byed cing de bzung nas de'i tshe srog 'tsho bar byed do// de bzhin du mi gzhan gang dag bud med dang phrad pa btsog gi nyes pa'am kha zas dang btung ba zos pa'i lhag ma mi gtsang ba'i nyes pa ma bkrus na lha yang rnam par 'tshe bar byed la de de nyid kyis srog 'tsho ba 'thob par 'gyur zhing de'i mgon de yin la skyabs de yin te/ ji srid du sdig pa'i las de bcom zhing spangs la zad par ma byas pa de srid du 'tsho bar 'gyur ro// de phyis kyi 'jig rten de las thar bar 'gyur te/ thar nas kyang las de dang rgyu 'thun par las la spyod pa 'khor ba na yongs su 'khyam mo// de gal te mi rnams dang skal ba mnyam par mir skyes na/ de rtag tu rgyal po dang / chu dang / chom rkun dang / me dang / dgon pa dag gis ma rung bar byed cing rtag tu dbul ba dang nad bu can dang dman par 'gyur ba mthong ngo // de nas yang dge slong las kyi 'bras bu rnam par smin pa shes pa des kyi 'jig rten la brtags na/ des thos pa las byung ba'i shes pas kyi 'jig rten na sa'i 'og na gnas pa zhes bya ba mthong ngo // der sems can dag las gang gis skye bar 'gyur snyam nas des thos pa las byung ba'i shes pas brtags na/ mi blo gros ngan pa ser snas zil gyis non pa'i gzhi gang gi btson ra bya ba'i phyir sa brkos pa mun nag gi nang du sems can bcings pa gang dag phan tshun blta bar yang mi mthong ste/ de dag ngu skad 'byin cing ku cho 'don/ so so nas mgon med la shin tu sdug bsngal ba dag mi ngan pa gang gis btson rar 'jug par byed na/ de lus dang bral nas ngan 'gro log par ltung ba sa'i 'og na gnas pa sa gzhi mun pa mun gnag gi nang du 'byung bar 'gyur te/ de lus kyi tshad dpag tshad gsum yod la kun nas sbrul gdug pas dkris shing de rlung grang la mi 'thun pa rnams kyis shin tu gnod par byed/ lus spu can bkres pa dang skom pas mchog tu gdungs pas ngu la lus skra ring pos khebs pa/ yang dang yang du sdug bsngal rnam pa sna tshogs rnam pa du ma rnams kyis mngon par gdungs shing dgon pa mi bzad par zhugs/ sdug bsngal drag cing mi bzad pa myong bzhin du yongs su rgyug la/ gcig pu zla med cing grogs med pa/ rlung spu gri lta bus bdas pa na ji srid du nyes par byas pa'i las bcom zhing spangs la zad par ma byas pa de srid du de myong bar 'gyur ro// de phyis de las thar bar 'gyur te/ thar nas kyang las de dang rgyu 'thun par las nye bar 'gro ba ji lta ba bzhin du 'khor ba na yongs su 'khyam mo// de gal te mi rnams kyi nang du gnya' shing gi bu gar rus sbal 'jug pa lta bur mi rnams dang skal ba mnyam par mir skyes na de ri gseb dang rgya mtsho'i ri dang nyi ma dang zla ba med pa'i yul rnams su long bar 'gyur zhing srog 'tsho ba gzhan dag la rag las pa dang / dbul por 'gyur ba mthong ngo // de nas yang dge slong las kyi 'bras bu rnam par smin pa shes pa des kyi 'jig rten la brtags na/ des thos pa las byung ba'i shes pas kyi 'jig rten na rdzu 'phrul che ba zhes bya ba rang bzhin gyis rdzu 'phrul che zhing mthu che ba ji ltar 'dug pa mthong ngo // de las gang gis der skye bar 'gyur snyam nas des thos pa las byung ba'i shes pas brtags na/ sems can ser snas nyams pa gang g.yo thabs dang sgyus sam/ mthus gzhan gyi nor phrogs te/ gzhan dag la byin pa dang / sems dang ldan pa ma yin zhing // zhing bzang po ma yin pa la sbyin pa tsher ma lta bu dang mtshungs pa'i sbyin pa 'gran pa dang / dbang med pa dang / sba ba dang / spogs dang / ngo chen dang / sten sten pa dang / slar re ba la sogs pa'i sbyin pa tsher ma lta bu dang mtshungs pa dag byin na de lus dang bral nas ngan 'gro log par ltung ba mthu bo cher 'gyur ro// de der skyes nas lus bkres pa dang skom pas gdungs pa rnams kyis yongs su bskor ba/ 'brog dgon pa'am/ ri zad zed kyi gseb ba bam/ rgya mtsho'i mtha'i gling dag tu rdzu 'phrul chen por 'gyur te/ bdag gcig pu mchog tu bde bar 'gyur ro// gzhan lus tshal shing bsregs pa lta bu dang / lus bkres pa dang skom pas gdungs shing lus gdungs pa bkren pa'i mig gis lta ba rnams kyis mngon par bskor ba bdag gcig pu mchog tu bde bar 'gyur te/ sbyin pa ngan pa de'i 'bras bu bdag gcig pu nye bar spyod do// shin tu sdug bsngal bas 'khrigs shing yongs su bskor ba gang gi tshe las de zad par gyur pa de'i tshe de de las thar bar 'gyur te/ thar nas kyang las de dang rgyu 'thun par rang gi las kyi 'bras bu la spyod pa 'khor ba na 'gro ba sna tshogs su skye bar 'gyur ro// de gal te mi rnams kyi nang du gnya' shing gi bu gar rus sbal 'jug pa lta bur mi rnams dang skal ba mnyam par mir skyes na de lo nyes byung ba'i yul dag tu rgyal po'am rgyal phran du 'gyur ba mthong ngo // de nas yang dge slong las kyi 'bras bu rnam par smin pa shes pa des kyi 'jig rten la brtags na/ des thos pa las byung ba'i shes pas kyi 'jig rten na/ mtshan mo lus rab tu 'bar ba zhes bya ba ngo bo nyid kyis kyang mtshan mo rab tu 'bar te ngu bzhin du grong gi 'dab dang / grong khyer gyi 'dab dang / tshong 'dus kyi 'dab dang / ri'i gnas rnams su rgyug pa/ shing ljon pa rab tu 'bar ba 'dra zhing lus bkres pa dang / skom pas gdungs pa ji ltar 'dug pa mthong ngo // de las gang gis der skye bar 'gyur snyam nas des thos pa las byung ba'i shes pas brtags na/ ji ltar phrag dog gis zil gyis non pa gang pha rol la gnod par byed pa g.yo thabs dang sgyu byed pa/ yul ma rung bar byed pa/ ljongs 'jig par byed pa/ mi gsod pa/ gnyen 'dab dang / bshes grogs dang / rtsa lag 'jig par byed pa/ de dag bshig nas kyang rgyal po'am/ blon po la 'bul bar byed de/ de las yang thabs thob nas de nas yang sdig pa byed pa'i mi yul de dag nyid snga ma bzhin du 'jig par byed la sbyin pa dang / tshul khrims dang / thos pa dang bral ba dang / mkhas pa la sdang bar byed cing gnod par byed pa de de lus dang bral nas ngan 'gro log par ltung ba mtshan mo lus rab tu 'bar ba rnams kyi nang du skye bar 'gyur ro// des ji ltar de dag mtshan mo btson rar bcug ste/ lus la gnod pa byas pa de bzhin du las de dang rgyu 'thun par las mi bzad pa des de'i lus kyang mtshan mo rab tu 'bar bar 'gyur ro// ji ltar des btson rar bcug nas ngu zhing ngu skad 'byin la cho nges 'debs pa de bzhin du de'i lus mtshan mo rab tu 'bar bar 'gyur te/ de ltar de ji srid du sdig pa'i las de bcom zhing spangs la zad par ma byas pa de srid du las de myong bar 'gyur ro// de phyis kyi 'jig rten de las thar bar 'gyur te/ thar nas kyang las de dang rgyu 'thun par las nye bar 'gro ba ji lta ba bzhin du 'khor ba na yongs su 'khyam mo// de gal te mi rnams kyi nang du gnya' shing gi bu gar rus sbal 'jug pa lta bur mi rnams dang skal ba mnyam par mir skyes na/ de rtag tu gzhan gyis gnod pa byas par 'gyur/ nor rdzas bsags bsags pa yang rtag tu rgyal po'i 'khor nas kyang 'phrog par byed/ shing ljon pa'i kha nas rtag tu lhung bar 'gyur te/ de lhung nas lus snad par 'gyur ba mthong ngo // de nas yang dge slong las kyi 'bras bu rnam par smin pa shes pa des kyi 'jig rten la brtags na/ des thos pa las byung ba'i shes pas kyi 'jig rten na/ mi rnams kyi bus pa la glags lta ba zhes bya ba bus pa gang btsas ma thag tu 'phrog par byed pa ji ltar 'dug pa mthong ngo // de las kyi 'bras bu gang gis der skye bar 'gyur snyam nas des thos pa las byung ba'i shes pas brtags na/ gang gis sngon gzhan du skyes pa na de'i bus pa bsad pa dang skyes pa'am bud med de sems can de la zhe sdang skyes nas 'di ltar bdag gnod sbyin du gyur te/ de dag gi bus pa gsad par bya'o snyam du sems na/ de lus dang bral nas ngan 'gro log par ltung ba gzhan la glags lta ba rnams kyi nang du skye bar 'gyur ro// de khro ba de la mngon par zhugs pa'i blos rtag tu de yid la byed par 'gyur te/ gal te bud med de bu btsa' bar gyur na de'i bus pa de de las bdag gis glags rnyed nas dbrog par bya'o snyam du sems so// de mgyogs par skyes te ji ltar dpag tshad brgya phrag stong dag na khrag gi dri tshor na yang der yud tsam gyis phyin par 'gro ste/ de gang gi tshe bud med de btsa' bar 'gyur ba de'i tshe glags lta ba 'khon du 'dzin cing dgra'i glags lta ba de chung ngur gyur nas gnas so// de gang gi tshe thams cad du tshol te glags tshol/ dmigs pa tshol/ gsab gseb tshol/ gzhi tshol/ rgyu tshol/ nyes pa tshol/ spyod pa tha dad pa tshol/ bkra shis ma yin pa tshol/ skar khung gi bu ga tshol/ sgo'i bu ga tshol/ gzhir 'jug pa tshol/ chu mi gtsang ba tshol/ gsang sngags la glags tshol/ rig sngags la glags tshol/ bkra shis la glags tshol/ grib ma la glags tshol/ dngos po la glags tshol/ me mdag gi bu ga tshol/ sa'i bu ga tshol/ mtshon cha'i bu ga tshol/ khang pa'i pu shu dang / ngam grog dang / g.yang sa'i bu ga tshol te/ de ltar snying la 'khon du 'dzin pa chen po yod pa de glags rnam pa sna tshogs dag tshol lo// de gal te ji skad bstan pa'i glags dag rnyed na de btsa' ba'i khyim na gnas pa nyid 'phrog par byed do// gal te ma rnyed na glags rnam pa sna tshogs tshol ba de lo bcu 'das kyi bar du yang 'phrog par byed do// de ltar snying la 'khon du 'dzin pa mi dge ba dang 'brel ba mi dge ba nyid kun du spyod bzhin du lus bkres pa dang / skom pas gdungs pa des gal te nus na de'i bus pa de phrogs nas gsod par byed do// ji ste lus kyi dbang ngam srung ba'i dbang gis ma nus na snying la 'khon du 'dzin pa de 'chi ba'i dus byed de/ de ltar shi nas las nye bar 'gro ba ji lta ba bzhin du las kyi dbang gis 'khor ba na yongs su 'khyam mo// de gal te yang brgya la mi rnams kyi nang du gnya' shing gi bu gar rus sbal 'jug pa lta bur mi rnams dang skal ba mnyam par mir skyes na/ sngon 'brel ba'i sgra de dang rgyu 'thun par de sngar bshad pa'i snying la 'khon du 'dzin pa des rgyu med bzhin du thabs rnam pa sna tshogs kyis rab tu gsod pa'i dgra 'byung bar 'gyur ba mthong ngo // de nas yang dge slong las kyi 'bras bu rnam par smin pa shes pa des kyi 'jig rten la brtags na/ des thos pa las byung ba'i shes pas kyi 'jig rten na 'dod pa'i gzugs can zhes bya ba ji ltar 'dug pa mthong ngo // de las gang gis der skye bar 'gyur snyam nas des thos pa las byung ba'i shes pas brtags na/ bud med dam/ ma ning gang bud med kyi cha byad du zhugs shing de bud med smad 'tshong ma'i cha byad sna tshogs su zhugs nas pha rol dag 'dod chags skyed par byed cing de nas yang 'dod pa de nyid la g.yengs nas 'jug par byed la bcug nas kyang phrag dog dang ser snas zil gyis non pas pha rol las gla nor rdzas dag len par byed do// blangs nas kyang res 'ga' zhing ngan pa dang snod ngan pa dang yul ngan pa la sbyin pa'i dngos po ngan pa tsher ma lta bu dang ldan pa cung zad tsam sbyin par byed de/ rgyu des de 'chi ba'i dus byas pa na 'dod pa'i gzugs can rnams kyi nang du skye bar 'gyur ro// der skyes nas kyang kyi gzugs kyi tshul sna tshogs 'dzin te/ tshul bzang ba'am/ tshul ngan pa'am/ gzugs bzang ba'am/ gzugs ngan pa'am/ sdug pa'am/ skyes pa'i gzugs sam/ bud med kyi gzugs sam/ dud 'gro'i gzugs dag byed par nus so// de tshul sna tshogs dag bzung nas yul nas yul dag tu 'gro bar nus so// de rgyu dang bcas rkyen dang bcas par gyur na kha zas bza' bar nus so// rgyu'i gzugs de shin tu chung bar byas nas khyim du 'jug par byed de zhugs nas kha zas de la za bar byed do// khyim na gnas pa de gzhan la bdag cag gi kha zas kyis zos so zhes smra'o// res 'ga' yang lha'am mi'i tshul du gnas nas dus kyi dga' ston dag gi kha zas la za bar byed do// res 'ga' yang byar sprul nas dur 'thor ba'i kha zas dag la za bar byed do// res 'ga' yang mi snang bar byas nas 'phrog par byed de/ de ji ltar 'dod pa de bzhin du gzugs rnam pa sna tshogs su byed do// de la 'jig rten dag gnod sbyin ji ltar 'dod pa'i gzugs can zhig yin no zhes brjod do// de res 'ga' yang bud med du sprul nas grong mi'i chos kyis skyes pa 'dren par byed do// de ltar de tshul sna tshogs bzung nas 'jig rten slu bar byed de/ de ji srid du dang ldan pa'i sdig pa'i las de bcom zhing spangs la zad par ma byas pa de srid du de ltar 'jig rten bslus nas kyi 'jig rten du skye bar 'gyur ro// de phyis kyi 'jig rten de las thar bar 'gyur te/ thar nas kyang las de dang rgyu 'thun par rang gis byas pa'i las la spyod pa la 'khor ba na yongs su 'khyam mo// de gal te yang brgya la mi rnams kyi nang du gnya' shing gi bu gar rus sbal 'jug pa lta bur mi rnams dang skal ba mnyam par mir skyes na/ de bro gar mkhan tshul sna tshogs 'dzin par 'gyur zhing de bzhin du spyod pa'i tshul gzhan sna tshogs 'dzin par 'gyur te/ de tshul sna tshogs 'dzin pa'i las des 'tsho ba de bzhin du bdag nyid 'tsho bar byed de/ bdag gi chung ma gzhan dag la byin nas tshegs chen pos 'tsho ba 'grub par 'gyur ba mthong ngo // de nas yang dge slong las kyi 'bras bu rnam par smin pa shes pa des kyi 'jig rten la brtags na/ des thos pa las byung ba'i shes pas rgya mtsho'i gling gi bar na gnas pa zhes bya ba ji ltar 'dug pa mthong ngo // de dag las gang gis der skye bar 'gyur snyam nas des thos pa las byung ba'i shes pas brtags na/ dgon par zhugs pa gang 'jigs shing bzhin mog mog por gyur/ nad kyis nyam thag ste/ mgon med cing bshes pa med pa can de la sems can gzhan phrag dog dang ser snas nyams shing mi rigs par chags la brkam pa gang gis zong ngan pas nor rdzas bzang po la rin 'dra bar 'debs shing slu bar byed na/ mi ser snas nyams pa de 'chi ba'i dus byas nas rgya mtsho dang / nye ba'i dgon pa mang po dang / shing ljon pa dang / lteng ka dang / chu bo dang / tshal dang / nags tshal med pa'i yul dag tu grang ba'i tshe ni brgya 'gyur du grang la tsha ba'i tshe ni brgya 'gyur du tsha ste/ lus bkres pa dang skom pas gdungs pa'am/ zil pa'i thigs pas srog 'tsho ba'i su 'gyur ro// rgya mtsho'i chu yang btung bar mi thob la/ de dag gi las ngan par byas pa des rgya mtsho yang thams cad du skams par 'gyur te/ ri dang nags tshal dang rgya mtshor bcas pa de yang rab tu 'bar bar mthong ngo // de re ba med cing thams cad nas gnod pa/ lus bkres pa dang skom pas gdungs pa ngu zhing smre sngags 'don bzhin du gnas nas gnas dag tu rgyug la/ ngu skad 'byin/ smre sngags 'don/ cho nges 'debs kyang de la grogs su gyur pa su yang med de de la skyob pa med/ dpung gnyen med do// rang gi las kyis sems bslus pa de skras mun pa ltar khebs shing lus kyi yan lag dang nying lag thams cad rgyus pa'i dra bas sbrel ba lag pa gnyis so sor phral te brgyangs pa dang / ku cho 'don pa kun nas mgon 'dod cing dpung gnyen 'dod kyang de'i mgon du 'gyur ba su yang med de/ de ltar de ji srid du sdig pa'i las de bcom zhing spangs la zad par ma byas pa de srid du 'tsho bar 'gyur ro// de phyis kyi 'jig rten de las thar bar 'gyur te/ thar nas kyang las de dang rgyu 'thun par gal te mi rnams kyi nang du gnya' shing gi bu gar rus sbal 'jug pa lta bur mi rnams dang skal ba mnyam par mir skyes na/ de de bzhin du gling gi bar na gnas pa'i mir 'gyur te/ gling chu nyung ba der rkang pa gcig pa'am lus thung bar 'gyur ba de mthong ngo // de nas yang dge slong las kyi 'bras bu rnam par smin pa shes pa des kyi 'jig rten la brtags na/ des thos pa las byung ba'i shes pas kyi 'jig rten na gshin rje'i chad pa zhes bya ba ji ltar 'dug pa mthong ngo // de las gang gis der skye bar 'gyur snyam nas des thos pa las byung ba'i shes pas brtags na/ mi gang phrag dog dang ser snas nyams shing rgyal po'i mi mna' byed pa sems drag shul can snying rje med pa/ chos kyi tshul btang ba/ 'jig rten thams cad kyis smad pa de/ rna 'i lus dang bral nas ngan 'gro log par ltung ba kyi yul na gshin rje'i chad pa zhes bya bar 'gyur te/ gang mi'i 'jig rten na mi nyes par byas pa'i las kyis gshin rje'i bsgo ba nyan par 'gyur ro// de'i nyes par byas pa'i las kyis gshin rje'i mi nye bar 'dug ste shin tu dngangs par byed cing cha byad bsgyur ba 'chang ba/ lus bsgyur ba/ lag tu mtshon cha thogs pa/ lus skras mun pa ltar khebs pa/ mchu dang lto 'phyang ba/ rna ba 'phyang ba/ ha ha'i sgra dang mtshon cha 'debs pa rnams kyis mi de la 'jigs par byed do// de dag gis mi de mthong nas phyis lag pa bcing bas bcings te gshin rje'i 'jig rten gshin rje'i drung du khrid do// 'di ltar de lha dang mi'i 'jig rten nas kyi yul du khrid de lus kyis nyes par spyad pa dang / ngag gis nyes par spyad pa dang / yid kyis nyes par spyad pa dang ldan pa de la lhas rjes su bstan par gsol zhes smras so// de nas gshin rje'i rgyal pos mi de la 'di ltar rjes su bstan pa/ mkhas pa rang gi las kyis su// mi dag tu ni khyod skyes na// rin chen gling du khyod bslus pa// ci yi phyir na chos ma spyad// bde ba las la rag las mthong // yid ni de bzhin bde ba las// 'chi dang skye ba rnams spyad pa// chos ni yid dang rjes su 'brel// 'du byed thams cad mi rtag ste// chu yi chu bur lta bu yin// 'jig rten 'di dang pha rol du// de ltar legs pa'i las spyod do// gang zhig rtag tu dge byed pa// kun tu mi dge yong mi byed// de ni ngar lta lam mi 'dod// mtho ris skas la kun du gnas// byis pa gang dag sems med pa// rtag tu nyes par spyod la dga'// sdig pa nges par rnam spangs pa// 'gro ba bzang por 'gro bar 'gyur// 'jig rten las kyi 'bras bu mthong // lha la rnam pa sna tshogs mthong // gang zhig bag med shin tu rtsub// de dag nges par 'phags mi byed// gang gi don du lus dang ngag // yid kyis mang du sdig byas pa// de dag thams cad gzhan du dong // gnas 'dir khyod ni gcig pu 'dug // mi ni rnyed dka' thob nas su// gang zhig sdig pa mang byed pa// shin tu slu ba mi bzad de// ngan 'gror nges par 'gro ba yin// gang zhig sdig las bral ba ni// shin tu dge la dga' 'gyur te// de ni bde las bde 'thob cing // mya ngan 'das par rab tu 'gro// gang zhig dge la nyer sten pa// mi ni shin du bkra shis 'gyur// gang zhig sdig la nyer sten pa// de ni shin tu bkra mi shis// thog ma bar dang mthar ngan pa// dam pas de ni rnam par smad// sdig pa sdig par 'gro ba mthong // sems can dmyal ba nye bar rtog // las dge dbang po thul ba ni// 'jig rten dag na shin tu bzang // lus dang bral nas bde 'gro ste// lha yi 'jig rten skye bar 'gyur// khyod ni bcing ba dam pos bcings// gshin rje'i pho nyas dbang du byas// gshin rje'i 'jig rten bsten dka' ba// drag po mi bzad khyod kyis thob// khyod kyis ngan byas gang byas pa'i// las de 'dir ni spyad par gyis// byis pa rang gis byas la spyad// gzhan gyis spyod pa nyid mi 'gyur// de ltar de gshin rjes rjes su bstan pa na gshin rje'i chad pa de dag mngon sum du gyur to// de nas de bstan nas gshin rje'i mis nyes par byed pa byas pa rang gi las kyi 'bras bus bslus pa de phyir byung nas las nye bar 'gro ba ji lta ba bzhin du khrid de/ ji srid du sdig pa'i las byas shing bsags pa de bcom zhing spangs la zad par ma byas pa de srid du zas rlung la za bar byed do// de phyis kyi 'jig rten de las thar bar 'gyur te/ thar nas kyang gal te mi rnams dang skal ba mnyam par mir skyes na las de dang rgyu 'thun par ri nyam nga ba dang chu mi bde ba'i 'gram du gnas te lam du 'gro ba skyed par 'gyur ba mthong ngo // de nas yang rnal 'byor spyod pa nang gi chos la chos kyi rjes su lta zhing gnas pa dge slong des sa gzhan bcu bzhi pa la ji ltar 'jug snyam nas/ des thos pa las byung ba'i shes pas sam lha'i mig gis gzugs kyi skye mched bcu mthong ste/ 'di lta ste/ mig gi skye mched dang / gzugs kyi skye mched dang / rna ba'i skye mched dang / sgra'i skye mched dang / sna'i skye mched dang / dri'i skye mched dang / lce'i skye mched dang / ro'i skye mched dang / lus kyi skye mched dang / reg bya'i skye mched do// de 'di snyam du sems te/ mig dang gzugs la brten nas bdag gi 'du shes byung ngo snyam ste/ des brtags na mig dang gzugs la brten nas mig gi rnam par shes pa skye ste/ gsum 'dus pa las reg pa/ reg pa dang lhan cig skyes pa tshor ba dang / 'du shes dang / sems pa dang / rnam par shes pa 'byung ste/ reg par byed pas reg pa/ tshor bar byed pas tshor ba/ shes par byed pas 'du shes te/ 'di ltar gzugs 'di ni ring ngo thung ngo // sdug go mi sdug go// bstan du yod pa'o// thogs pa dang bcas pa'o snyam pa'o// sems par byed pas sems pa'o// yang rnam par shes par byed pas rnam par shes pa ste/ chos de dag dmigs pa gcig la 'jug cing 'byung bar 'gyur te/ mtshan nyid gzhan dang gzhan/ ngo bo nyid gzhan dang gzhan yin no// 'di ltar sa chen po'i chos bcu ni tshor ba dang / 'du shes dang / sems pa dang / reg pa dang / yid la byed pa dang / 'dun pa dang / mos pa dang / dran pa dang / ting nge 'dzin dang / shes rab ste/ de ltar dmigs pa gcig la mtshan nyid gzhan du 'dod do// rnam par shes pa la sogs pa chos bcu gcig po de dag kyang ji ltar nyi ma'i 'od zer gcig tu 'du yang 'on kyang ngo bo nyid gzhan pa de bzhin du rnam par shes pa'i ngo bo nyid gzhan pa nas sems pa'i bar du gzhan no snyam ste/ dge slong gzugs kyi skye mched kyi de kho na nyid shes pa des mig gsog dang / gsob dang / snying po med pa dang / yang dag pa ma yin par mthong ngo // phyogs bcur lam gyi de nyid shes shing log par lta ba spangs pa yang dag pa'i lta ba sngon du 'dren pas mig gi rnam pa gti mug gi rnyog par gyur pa spong ste/ de kho na nyid mthong ba des sha'i gong bur byas pa rnag nyung ngu dang mchi ma mang po'i gnas yin no snyam du rig nas de la 'dod chags skye ba rab tu spong ngo // mi rtag pa yin no snyam nas mi rtag par lta bar byed/ sha'i gong bu dang rus pa'i bu ga'i rnam pa yin no snyam nas 'dod chags dang bral bar byed/ rgyus pas sbrel pa yin no snyam nas mig gi skye mched phan tshun rag las pa 'di la rtog ste/ 'di la snying po med cing bdag med par rig go// mdor na mig 'di ni sdug bsngal yin no bar shes shing mthong nas mig gi skye mched kyi 'dod chags dang bral lo// de mig gi skye mched ji lta ba bzhin rtogs nas gzugs la yang rnam par dpyod par byed de/ gzugs gang sdug pa dang mi sdug pa dang lung du ma bstan pa 'di ni kun tu rtog pa tsam ste/ 'di la snying po ci yod/ gtsang ba ci yod/ rtag pa ci yod/ mi rtag pa ci yod ces lta ba na rnam par rtog cing dpyod par byed do// dpyod pa na so so yang dag par rig par byed de gzugs 'di la ngo bo nyid kyis bde ba med pa des gzugs mthong zhing shes la rtog pa 'thob bo// gzugs 'di la snying po med de gzugs sdug pa dang mi sdug pa 'di ni kun tu brtags pa tsam mo// 'di la sdug pa dang mi sdug pa'i ngo bo med de/ 'jig rten 'di 'ba' zhig sdug pa dang mi sdug par 'dod do// gzugs 'di ni ngo bo nyid kyis rtag pa'am/ brtan pa'am/ ther zug pa'am/ bde ba'am/ snying po'am/ bdag dang bcas pa ma yin te/ 'dod chags dang / zhe sdang dang / gti mug gis bsgribs pa ni gzugs sdug go mi sdug go snyam du sems so snyam nas de gzugs kyi skye mched yang dag par brtags te/ mig dang gzugs mthong nas chags par mi byed/ rmongs par mi byed/ snying po yod par mi sems so// mig dang gzugs kyi skye mched la mngon par brtags nas/ mig gi rnam par shes pa la chags par mi byed cing 'dod chags dang bral bar byed do// mig gi rnam par shes pa bdag ma yin/ mig gi rnam par shes pa bdag gi ma yin te de bzhin du reg pa dang / tshor ba dang / 'du shes dang / sems pa bdag ma yin/ sems pa bdag gi ma yin no bar rig go/ // de nas yang dge slong las kyi 'bras bu rnam par smin pa shes pa des kyi 'jig rten la brtags na/ des thos pa las byung ba'i shes pas kyi yul na byis pa la za ba zhes bya ba ji ltar 'dug pa mthong ngo // de las gang gis der skye bar 'gyur snyam nas des thos pa las byung ba'i shes pas brtags na/ nad pa rnams kyi lha mchod pa'am gnod sbyin mchod pa'i phyir las mi bzad pa drag po gang gis gzhan dag bslus nas nor rdzas phrogs sam lug bsad na de lus dang bral nas ngan 'gro log par ltung ba sems can dmyal ba yang sos su skye bar 'gyur ro// de nas thar nas kyang byis pa la za ba'i nang du skye bar 'gyur la/ gang srog gcod pa gzhan zhig gal te mi'i so so yang dag par myong bar 'gyur ba'i las kyis mi'i skye gnas su skyes na/ de srog gcod pa mang du byas pa ji lta ba bzhin du des gsod par byed de/ de mngal na gnas pa na gsod pa'am/ de btsas pa'i khyim du gsod pa'am/ de gog thal thul na gsod pa'am/ de phud bu bcas pa na gsod pa'am/ de yongs su rgyug pa na gsod par byed de/ de ltar des rim gyis bus pa de gsod par byed do// de gang gi tshe nyes par byas pa'i las des de glags tshol te/ glags rnyed nas bus pa de la za bar byed do// 'dir tshigs su bcad pa/ kha cig mngal te de bzhin du// gzhan ni btsas pa'i khyim dang gzhan// de bzhin gog ni thal thul dang // yongs su rgyug na 'chi bar 'gyur// de ltar skom pa dang bkres pas gdungs pa'i lus de rang gis nyes par byas pa'i las myong bar 'gyur te/ 'di ltar byis pa'i srog 'tsho bar gyur pa na nyes par byas pa las nyes par byas pa nye bar sgrub cing de ltar byis pa la za ba'i de nyes par byas pa las shin tu nyes par byas pa'i las gzhan rgyun mi 'chad pa na kyi 'jig rten de myong bar 'gyur te/ de ltar de ji srid du de'i sdig pa'i las byas shing bsags pa bcom zhing spangs la zad par ma byas pa de srid du kyi 'jig rten der skye bar 'gyur ro// gal te mi rnams dang skal ba mnyam par mir skyes na las de dang rgyu 'thun par de'i bus pa rim gro byas kyang 'tsho bar mi 'gyur ro// 'dir tshigs su bcad pa/ nyes par byas pa'i las 'brel bas// nyes par byas pa'i 'bras bur brjod// de bzhin legs byas 'bras bu ni// rnam par smin pa bde bar mthong // las kyi thag pa ring po yis// byis pa dam du bcings pa'i rnams// mya ngan 'das pa'i grong mchog tu// 'gro bar mi 'gyur thar bar dka'// ye shes mtshon gyis de bcad nas// gang du de ni mi 'jug cing // nges par 'khor ba'i rims nad bral// dam pa mya ngan 'das par 'gro// ji ltar nya dag rgyas bcus na// bde bar yongs su dbyung du rung // de ltar sems can sred bcings pa// 'chi bdag gis ni nye bar 'dren// dug dang bcas pa'i mdas phog pa'i// gang dang gar 'gro ba// de dang der ni dug 'gro ste// de bzhin mi'i dug sred pa yin// 'gro ba 'gro bar rjes 'brang ba// sred pa dug 'dra spong bar gyis// shing skam me yis sreg pa ltar// byis pa rnams la de yis sreg // re zhig dga' ste shes par dka'// rnam par smin pa me dang 'dra// gal te bde ba nyid 'dod na// sred pa de las thar bar gyis// ji ltar mchil pas zin pa yi// nya ni 'chi ba'i dbang du 'gro// de ltar sred pas zin pa yi// mi rnams dbang du 'gro// yul du gang // sdug bsngal ba dag yongs su rgyug // dmyal bar sems can dmyal ba rnams// de dag sred pa chen pos bskyod// mi gang nyon mongs nor bral zhing // gzhan gyi drin gyis 'tsho ba yi// phal pa de ni sred pa yis// bskyod ces thub pa rab tu gsung // de ltar dge slong des ser sna dug lta bu kun gyis bskyod pa de dpyad nas yang 'khor ba las yid 'byung bar byed do// de nas yang dge slong las kyi 'bras bu rnam par smin pa shes pa des kyi 'jig rten la brtags na/ des thos pa las byung ba'i shes pas kyi yul na mdangs za ba zhes bya ba ji ltar 'dug pa mthong ngo // de las gang gis der skye bar 'gyur snyam nas des thos pa las byung ba'i shes pas brtags na/ dgra mdza' bo ltar bcos pa ngo gnyis pa gang gis 'di ltar khyod g.yul 'gyed par zhugs shig dang / khyod kyi phyi bzhin bdag gis yang dag par bsrung bar bya'o zhes yongs su bslus nas de gzi byin dang mthu nyid skyes so// skyes nas g.yul 'gyed par zhugs pa dang / yongs su gtong bar byed cing 'di ltar de 'dir bzung na de'i nor gang yin pa de dag rgyal po'i 'khor du gsol te bdag gir bya'o snyam nas mi bslus pa de des bsad na slu slu ba de lus dang bral nas ngan 'gro log par ltung ba mdangs za ba rnams kyi nang du skye bar 'gyur te/ de lus bkres pa dang skom pas shin tu gdungs shing lus mtshon gyis rtag tu gsheg la lus kyi pags pa dang / sha dang rus pa rnam par nyams pa mtshon cha 'bab pa rnams kyi phyogs su 'gro ba na gar bab bab tu 'bros so// de rnam pa gzhan du 'bros pa na mi mi gtsang ba gang gzhan nam mchod rten skor bar mi byed pa de'i glags des rnyed nas de'i gzi brjid 'phrog par byed do// des gal te lo bcu'am gal te lo nyi shur de 'tsho bar byed de/ de ltar shin tu sdug bsngal bar 'gyur te/ ji srid du de'i sdig pa'i las byas shing bsags pa nges par myong bar 'gyur ba las kyi nyer bsdogs dang / las kyi dngos gzhi dang / las kyi mjug dang yang dag par ldan pa bcom zhing spangs la zad par ma byas pa de srid du rang gi las kyi 'bras bu la spyod pa rang gis byas pa la za ba rang gi las kyis skye ba'i rgyun shin tu 'khor ro// de phyis kyi 'jig rten de las thar bar 'gyur te/ thar nas kyang gal te lan grangs gzhan la myong bar 'gyur ba'i las kyis mi rnams kyi nang du skyes na/ las de dang rgyu 'thun par de lha rten gyi sar 'tsho ba dang / rtog ge pa dang / tshegs chen pos 'tsho ba dang / gzhan la rag las pas 'tsho bar 'gyur ba mthong ngo // // 'phags pa dam pa'i chos dran pa nye bar gzhag pa/ bam po nyi shu pa/ de nas yang dge slong las kyi 'bras bu rnam par smin pa shes pa des kyi 'jig rten la brtags na/ des thos pa las byung ba'i shes pas kyi yul na tshangs pa'i srin po zhes bya ba ji ltar 'dug pa mthong ngo // de las gang gis der skye bar 'gyur snyam nas des thos pa las byung ba'i shes pas brtags na/ mchod sbyin ngan par byed pa gang gis srog gcod pa dang / yang dag par ldan pa shin tu gsod par dga' ba'i mchod sbyin byas pa dang / zas dang skom so sor khe spogs byed pa dang / rin chung ngus nyos la rin chen por 'tshong ba dang / phrag dog dang ser snas nyams pa de lus dang bral nas ngan 'gro log par ltung ba kyi 'jig rten na lus bkres pa dang skom pas gdungs pa tshangs pa'i srin por 'gyur ro// de ltar de mi'i gzugs kyis yongs su rgyug cing sems can rnams la nye bar 'tshe bar byed de/ de sum mdo'am/ bzhi mdo dben par 'dug go// 'dug nas kyang glags lta ba de mi rnams la nye bar 'tshe bar byed do// phal cher bram ze 'dra bar 'gyur la de nas mi snang bar 'gyur zhing yang mi rnams la nye bar 'tshe bar byed de/ la sems pa dag na re/ 'di ltar de ni gdon gyis zin to zhes 'jig rten pa de dag brjod do// de ltar de sdig pa dang 'brel cing sdig byed la lus bkres pa dang skom pas gdungs pa yin te/ de ltar tshangs pa'i srin po de ji srid du de'i sdig pa'i las byas shing bsags pa phrag dog dang ser sna dang yang dag par ldan pa bcom zhing spangs la zad par ma byas pa de srid du kyi yul de na gnas par byed do// de phyis kyi 'jig rten de las thar bar 'gyur te/ thar nas kyang gal te lan grangs gzhan la myong bar 'gyur ba'i las kyis mir skyes na las de dang rgyu 'thun par de mi la za ba'am/ de mkha' 'gro ma mi'i khrag 'thung bar 'gyur ba mthong ngo // de nas yang dge slong las kyi 'bras bu rnam par smin pa shes pa des kyi 'jig rten la brtags na/ des thos pa las byung ba'i shes pas kyi yul na me'i khung bur za ba zhes bya ba ji ltar 'dug pa mthong ngo // de las gang gis der skye bar 'gyur snyam nas des thos pa las byung ba'i shes pas brtags na/ phrag dog dang ser snas nyams pa dge ba'i bshes gnyen lta bur bcos nas dge 'dun gyi zas skom zos na/ de lus dang bral nas ngan 'gro log par ltung ba sems can dmyal bar skye bar 'gyur ro// de nas shi nas me'i khung bur za ba rnams kyi nang du skye bar 'gyur ro// der skyes nas kyang lus tshal shing bsregs pa 'dra zhing lus bkres pa dang skom pas gdungs la rang gi las kyis yongs su bslus pa gcig pu thams cad du rgyug pa na de'i srog gi 'tsho ba 'di ltar 'gyur te/ gang gi tshe me'i nang du gzhan 'ga' zhig lhung na phyed tshig par 'gyur te/ de me dang 'dra zhing me'i char lta bu la za'o// de me'i khung bu de dang 'dra ste bkres pa dang skom pas gdungs pa de yang me des nyis 'gyur du sreg go// de sreg pa na gang mi dge ba'i las de byas shing bsags pa nges par myong bar 'gyur ba de'i las kyi mthus ngu skad 'byin cing ku cho 'don to// de der ji srid du de'i sdig pa'i las byas shing bsags pa bcom zhing spangs la zad par ma byas pa de srid du sdug bsngal myong zhing nye bar spyod par 'gyur ro// de las zad de de las thar nas gal te mi rnams dang so so yang dag par myong bar 'gyur ba'i las kyis mir skyes na/ las de dang rgyu 'thun par de dbul zhing nad bu can du 'gyur la mes bsreg pa'i khung bur sreg par 'gyur ba mthong ngo // de nas yang dge slong las kyi 'bras bu rnam par smin pa shes pa des kyi 'jig rten la brtags na/ des thos pa las byung ba'i shes pas gang gis ser sna kun tu bsten cing bsgoms te mang du byas pa'i las kyi dngos gzhi dang las kyi mjug yang dag par blangs pa de lus dang bral nas ngan 'gro log par ltung ba kyi 'jig rten srang mi gtsang ba rnams su skye bar 'gyur ba mthong ste/ de las gang gis skye bar 'gyur snyam nas des thos pa las byung ba'i shes pas brtags na/ dge 'dun gyi rim gro byed pa phrag dog dang ser snas nyams pa gang gis bza' ba dang bca' ba la sogs pa zhim po dag la yang dag par spyod par byed cing tshangs par spyod pa dang ldan pa gtsang ma rnams la kha zas ngan pa sbyin par byed na/ de srang mi gtsang bar gnas pa rnams kyi nang du skye bar 'gyur ro// der skyes nas kyang nyin par lus bltar mi mthong zhing // mtshan mo mthong ba nyid du 'gyur ro// de dag gang grong ngam/ grong khyer ram/ ri brags sam/ 'tsho skyong gi gnas sam/ bya rog gi gnas sam/ gsher sa na gnas pa kun gyis bshang ba dang / gci ba'i sa dang / gcig tu nyal nyil dang / ljan ljin gyi sa dang / phyi sa bsags par gyur pa'am/ kun nas srin bus khebs shing dri nga ba shin tu 'jigs pa/ skye bo kun mthong ma thag tu skyug bro bar 'gyur ba/ srin bu yun ring du gnas pa/ myags pa der dge 'dun gyi kha zas zhim po za bar byed pa su skye bar 'gyur ro// shin tu sdug bsngal ba dag der skyes nas kyang gang las kyis byas pa'i gshin rje'i mi rnams kyis ral gri rab tu 'bar ba thogs pa de dag las mi gtsang ba de dus thams cad du bza' bar mi 'thob bo// gal te zla ba phyed na 'thob cing gal te zla ba gcig na thob pa gang yin pa de yang tshim par mi 'thob cing zos nas kyang skyug par 'gyur te/ lus bkres pa dang skom pas gdungs pa de dag 'di ltar ngu skad 'byin cing cho nges 'debs phan tshun rgyug cing smre sngags 'don te/ sa bon mi gtsang gyur pa las// shin tu mi bzad yongs su 'gyur// sdig pa'i las kyi 'bras bu ni// rgyu dang 'dra bar mthong ba yin// sdig pas drangs pa'i skye bo ni// mchil pas log par drangs pa bzhin// mchil las nya ni thar srid kyi// sdig las sdig pa mi 'thar ro// sdig pa'i thag pa mi bzad pas// glo bur du ni 'dren pa na// gnas su 'dren byed de// bkres dang skom pa chen pos bsgribs// bkres dang skom las byung ba'i mes// mi bzad gdungs par 'gyur ba ltar// me dang mtshon dang dug rnams kyis// de ltar mi bzad gdung mi 'gyur// gang du bde ba chung gyur pa// skad cig med cing thang cig med// yud tsam med cing mtshan mo med// rtag tu bdag ni sdug bsngal bsgribs// sdug bsngal gyi ni rgyu bsten pas// sdug bsngal las ni sdug bsngal thob// sdug bsngal las ni rnam grol te// bdag la bde ba 'byung bar 'gyur// gang du bdag ni rgyug pa der// 'bab chu'i dngo dang chu mi mngon// lteng ka rnams kyang skams gyur cing // chu bo dag kyang med par gyur// bdag ni rtag tu chu 'dod nas// sa la yongs su rgyug pa na// brag dang nags tshal stug por bcas// chu bo de dag skams par gyur// bdag gi lus ni bsregs pa ste// bkres dang skom pa'i me yis gdungs// lhag par skyabs su 'gro med de// nyon mongs shin tu mi bzad 'ongs// de ltar rang gi las kyi 'bras bus bslus pa'i de ji srid du de'i sdig pa'i las byas shing bsags pa bcom zhing spangs la zad par ma byas pa de srid du ngu skad 'byin cing smre sngags 'don to// de phyis kyi 'jig rten de las thar bar 'gyur te/ thar nas kyang gal te lan grangs gzhan la myong bar 'gyur ba'i las kyis mir skyes na las de dang rgyu 'thun par gal te bud med dam bud med smad 'tshong mar 'gyur ro// gal te skyes par gyur na de grong khyer gyi ljan ljin 'phyag pa'am/ de bud med kyi cha byad du zhugs nas des nye bar 'tsho bar 'gyur ba mthong ngo // de nas yang dge slong las kyi 'bras bu rnam par smin pa shes pa des yi dgas kyi gnas na gzhan gang zhig skye bar 'gyur snyam nas kyi 'jig rten la brtags na/ des thos pa las byung ba'i shes pas kyi yul na rlung za ba zhes bya ba ji ltar 'dug pa mthong ngo // de las gang gis der skye bar 'gyur snyam nas/ des thos pa las byung ba'i shes pas brtags na/ lto bo che lto 'ba' zhig sems pa gang gis dge sbyong dang bram ze dang nyon mongs pa dang sdug bsngal ba dag la nyi ma 'ga' tsam gyi zas sbyin par khas blangs te/ dam bcas nas byas la de dag kyang de'i nyin par bkres pa dang skom pas shin tu gdungs par gyur nas rlung bsil bas reg par gnas na/ zer zer ba de lus dang bral nas ngan 'gro log par ltung ba rlung za ba rnams kyi nang du skye bar 'gyur ro// der skyes nas kyang de nas de yongs su rgyug pa na de'i kha zas med cing re ba med la gnas med de/ mgon med par rang gi sems kyis yongs su bslus pa de'i mig gi yul du gang yang sos la sogs pa'i rdzas bza' ba dang / btung ba dang / gnas khang dang / kun dga' ra ba nyams dga' ba mang po dag rgyang ring po nas mthong ste bza' ba dang btung ba'i don du der rgyug go// de der rgyug pa na ngal dub pas bkres pa dang skom pa nyis 'gyur du 'gyur te/ de kha gdang bar byed do// de'i kha gdangs par rlung 'jug ste/ de rlung de 'ba' zhig kha'i nang du song bas bkres pa gang sel bar byed cing gang gis lus mi gtsang ba de 'dzin par byed do// de'i bza' ba dang btung ba de dag kyang skom pas phyin ci log tu mthong ba ltar gsob dang / gsog dang / snying po med pa dang / mgal me'i 'khor lo dang 'dra bar snang ba kho na tsam du zad do// ji ltar des sbyin pa snying po med pa gsog byin pa de bzhin du gsog rjes su mthong ngo // 'dir tshigs su bcad pa/ rgyu dang 'thun par 'bras bu zhes// blo gros ldan pa de skad gsung // rgyu dang mi 'thun 'bras bu ni// lus can rnams la smin mi 'gyur// skye ba lug rgyud mang po yi// rgyu dang rkyen gyis shin tu 'brel// 'khor bar gang gis sbrel ba yi// lus can 'gro bar mi 'gyur ro// shin tu sbrel ba dam po dang // mchog tu mi bzad de bkrol nas// gang na sdug bsngal mi gnas pa// zhi ba mchog tu 'gro bar 'gyur// de ltar rgyu dang 'thun pa'i 'bras bu la nye bar spyod cing rgyug pa na/ sems bslus pa de ji srid du de'i sdig pa'i las byas shing bsags pa so so yang dag par myong bar 'gyur ba'i las bcom zhing spangs la zad par ma byas pa de srid du rlung 'ba' zhig za ba'i lus bdag nyid 'dzin par byed do// de phyis kyi 'jig rten de las thar bar 'gyur te/ thar nas kyang gal te lan grangs gzhan la myong bar 'gyur ba'i las mi yis so so yang dag par myong bar 'gyur ba'i las kyis mir skyes na las de dang rgyu 'thun par de rtag tu dbul por 'gyur/ gang de la shes bzhin du nor dang bza' ba dang btung ba dang ston mo dang gnas dang chu dag med par 'gyur zhing sbyin par mi byed la yid mi gcugs par 'gyur/ kha zas med par byas pa'i sems ni re ba la dga' zhing re ba med pa la yang dga' ste/ mngon par nyams pa'i lus shin tu sdug bsngal bar 'tsho bar mthong ngo // 'dir tshigs su bcad pa/ 'dir ni sdig pa'i bag chags kyis// thams cad du ni sdug bsngal byed// lus can rnams dang mi 'thun pa// mi gtsang ba yi dri bzhin no// yun ring ngan 'gro bcom pa yi// dge ba'i bag chags dga' byed de// me tog nyams kyang til dag la// bag chags snang ba ji bzhin no// de nas yang dge slong las kyi 'bras bu rnam par smin pa shes pa des/ kyi 'jig rten la brtags na/ des thos pa las byung ba'i shes pas kyi yul na/ mdag me za ba zhes bya ba ji ltar 'dug pa mthong ngo // de las gang gis der skye bar 'gyur snyam nas des thos pa las byung ba'i shes pas brtags na/ zhal che bar bskos pa phrag dog dang ser snas 'jungs pa gang gis gzung bar bya ba nyes pa med pa dag bzung nas bcings te/ bkres pa dang skom pas yongs su gnod par byas la de yang gzung ba'i sdug bsngal gyis nyam thag par byas shing // shin tu gnod par byas pa re ba med la bkres pa dang skom pas gdungs nas thal ba za la/ de'i las kyi rnam par smin pas gzhi de las shi bar gyur na/ zhal che bar bskos pa'i mi sdig pa'i las de'i mthus lus dang bral nas ngan 'gro log par ltung ba mdag me za ba rnams kyi nang du skye bar 'gyur ro// las mi bzad pa da ltar bde la rnam par smin pa sdug bsngal mi 'dod pa mi sdug pa yid du mi 'ong ba dug nag po lta bu dang 'dres pa'i mthus de rtag tu dur khrod kyi mdag me la za yang mdag me des tshim par mi 'gyur ro// de mdag me'i zas des lus kyi me shin tu tsha ba zhi bar byed de/ me la chus bsad pa bzhin no// de lta bas na dug nag po lta bu dang shin tu rtse rtse bas chog ste/ nag po dang 'dres pa spangs na 'dod chags dang bral bar 'gyur ro// gang du byis pa nag po'i dbang du song ba dag ni me'i sdug bsngal bsil bar gyur kyang sdug bsngal ni me gzhan gyis dpe bya bar nus pa gang yang med do// de ltar de ji srid du de'i sdig pa'i las so so yang dag par myong bar 'gyur ba bcom zhing spangs la zad par ma byas pa de srid du kyi yul de na gnas so// de phyis kyi yul de las thar bar 'gyur te/ thar nas kyang mi dang so so yang dag par myong bar 'gyur ba'i las kyis mir skyes na/ las de dang rgyu 'thun par de ri 'or gang du lo nyes byung zhing ga sog za ba rnams kyi nang du skye bar 'gyur la/ res 'ga' yang kha zas zhim por mi 'gyur zhing rtag tu kha zas lan tshwa med par 'gyur ba mthong ngo // de nas yang dge slong las kyi 'bras bu rnam par smin pa shes pa des kyi 'jig rten la brtags na/ des thos pa las byung ba'i shes pa des kyi yul na dug za ba zhes bya ba rang bzhin gyis dug za ba ji ltar 'dug pa mthong ngo // de las gang gis der skye bar 'gyur snyam nas des thos pa las byung ba'i shes pas brtags na/ ser snas nyams pa gang gis nor rdzas kyi phyir pha rol dag la dug blud la de yang shi na dug ldud ldud pa lus dang bral nas ngan 'gro log par ltung ba sems can dmyal ba yang sos su skye bar 'gyur ro// de nas thar nas kyang dug za ba rnams kyi nang du skye bar 'gyur te/ de ri 'bigs byed kyi ri sul dang / ri yongs 'du'i ri sul dang / ri kha ba can gyi rtse mo dang / ri ma la ya'i gseb gang yin pa de dag dang / ri'i rtse mo dug mang zhing chu med pa dang / sbrul gnas pa'i dgon pa dang / grang lhags che ba'i dgon pa dog cing shin tu 'jigs pa dang / shing ljon pa yal ga 'phyang ba med pa dang / rdo ngan pa 'ba' zhig yod pa dang / seng ge dang / stag gis gsod pa shin tu 'jigs pa gang yin pa de dag tu skye bar 'gyur ro// der skyes nas kyang grang ba'i dus su grang ba brgya 'gyur myong bar 'gyur la/ tsha ba'i dus su tsha ba brgya 'gyur myong bar 'gyur ro// las byas pa tsha ba'i dus su zhag lngar me'i char pa lus rnams la 'bab cing grang ba'i dus su zhag lngar lhags pa char pa lta bu 'bab bo// nyes par byas pa'i las des me mdag de dag dang mi dga' ba dgon pa lta bu de dag gi nang na lus bkres pa dang skom pas gdungs pa dag ku cho 'don ngu skad 'byin/ cho nges 'debs smre sngags 'don te/ lus bkres pa dang skom pas gdungs pa dag la dug gi reg pa lcags kyi thu lum rab tu 'bar ba lta bu gang yin pa de dag mid par byed do// mid ma thag tu shi'o// de nas yang nyes par byas pa'i las des skye bar 'gyur te/ skyes nas kyang bkres pa dang skom pa de sdug bsngal nyis 'gyur bas lhag par myong bar 'gyur ro// de ltar de ngu skad 'byin pa na/ bya'i mchu rnon pos kyang de'i mig phyung nas za bar byed de/ de phyir zhing sdug bsngal gyis nyam thag nas ngu skad 'byin/ ku cho 'don/ cho nges 'debs so// mig phyung ba de dag skye bar 'gyur la de nas yang 'byin par byed de/ de ltar ji srid du de'i sdig pa'i las byas shing bsags pa so so yang dag par myong bar 'gyur ba bcom zhing spangs la zad par ma byas pa de srid du sdug bsngal myong bar 'gyur ro// de phyis kyi 'jig rten de las thar bar 'gyur te/ thar nas kyang gal te lan grangs gzhan la myong bar 'gyur ba'i las kyis mir skyes na/ las de dang rgyu 'thun par de lam po che dang bzhi mdor 'tsho bar 'gyur/ dug ldud ldud pa'i las kyi lhag ma des yang de'i srog chad par 'gyur ba mthong ngo // de nas yang dge slong las kyi 'bras bu rnam par smin pa shes pa des kyi 'jig rten la brtags na/ des thos pa las byung ba'i shes pas kyi yul na dgon pa na 'dug pa zhes bya ba ji ltar 'dug pa mthong ngo // de las gang gis der skye bar 'gyur snyam nas des thos pa las byung ba'i shes pas brtags na/ chom rkun pa gang gis 'brog dgon pa chen po dang / chu med pa dang / shin tu dog pa dang / nyi ma'i 'od kyis kun tu tsha ba dag tu lteng ka dang nags tshal dag gi lam byas nas chom rkun pa de dag gis lteng ka de dag 'dzeg par byed de/ 'di ltar bdag cag gis 'dir 'gron po 'ongs te skom gyis gdungs shing mthu chung ba dag nor rdzas kyi phyir gsad par bya'o snyam nas de dag phrag dog dang ser snas nyams shing sbyin pa dang bral ba dag gis de ltar 'gron po de dag gsod par byed do// de dag lus dang bral nas ngan 'gro log par ltung ba dgon pa na 'dug pa rnams kyi nang du skye bar 'gyur ro// der skyes nas kyang mar me'i shing ltar 'brog rab tu 'bar ba rnams kyi nang nyid du nyi ma'i gdung bas gdungs te mgon 'dod pa/ skyabs 'dod pa/ dpung gnyen 'dod pa dag chu dang bza' ba'i phyir rgyug cing ku cho 'don to// de dag las kyi nyes pa des rgyang ring po na skom pa lta bur chu dang ba 'dra ba zhig yod par mthong ngo // de dag gis de mthong ste chu rnyed do snyam nas rgyug ste/ re ba dang bcas pa'i sems kyis ngal ba grangs su yang mi rtsi ba na de ji lta ji ltar rgyug pa de lta de ltar skom pa lta bur ngo bo nyid kyis gsog tu 'dug pa de dag ga la zhig thob par 'gyur/ de dag ngal ba'i nyes pas rtsa dar b+ha'i rtse mos rkang pa'i rting pa dag tu zug nas 'gyel zhing na nas kha cig 'chi ba'i dus byed do// de nas yang las kyi lhag ma des yang 'tsho bar 'gyur te/ de ltar lus bkres pa dang skom pa bcu 'gyur gyis gnas par byed do// bya rog dang / 'ug pa dang / bya rgod brgya snyed kyis lus dang mig dag can con du 'thog cing za ste/ rus pa la thug gi bar du 'bigs par byed do// mgon med pa dpung gnyen med pa de dag sdug bsngal sum 'gyur gyis shin tu sdug bsngal te/ phan tshun der song nas 'di ltar smre sngags 'don te/ bya rog 'ug pa thams cad nas// rdo rje chen po'i mchu rnon gyis// mngon par gtses so skyabs med cing // bde bar lta bar mi mthong ngo // ji ltar bdag gis 'gron po bcom// de yi las de nye bar gnas// 'di ni gzugs brnyan lta bu ste// de bzhin 'bras bu 'dir 'ongs so// las kyi zhags pas bcings gyur cing // las kyi thag pas gnod par byas// las zad ma gyur bar du ni// dpung gnyen byed pa mi mthong ngo // skye bo las kyis khrid byed cing // las kyis yongs su 'dren par byed// gang du las ni rnam smin pa// der ni las kyis 'phen par byed// gnas gsum du ni las kyis 'phangs// 'khor lo bzhin du rtag tu 'khyam// de lta bas na dge bya zhing // sdig pa mi phan rtag tu spongs// sdig pa gang dag mi 'dod cing // de dag me dang 'dra bar mthong // bkres dang skom pa'i mes gdungs pa// de ni gnas su khrid// skom pa'i sdug bsngal 'byung ba ni// yang dang yang du rab tu 'phel// bdag ni me yi phreng ba yis// mched pa'i ri dang 'dra bar 'gyur// ri la me 'bar chu bo yi// rgyun gyis thams cad gsad nus kyi// rgya mtsho'i klung gis bdag gi me// 'di ni gsad par mi nus so// las kyi shing skam byung nas su// sred pa'i rlung gis grogs byas te// bdag ni kun nas yongs bskor nas// las kyi me yis shin tu bsregs// tshul khrims brtson 'grus ye shes chu// sbyin pa'i snod ni rab bzung nas// srid gsum rjes 'gro las kyi me// bdag nyid chen pos 'jig par byed// gang dag las kyi dbang song zhing // las gsum gyis ni yongs su bsgyur// gsum nyid kyis ni rmongs pa dag // de ni gnas gsum rgyu bar byed// las dbang sum cu rtsa drug dang // bzhi bcur song zhing rnam par rgyu// dgu bcu rtsa brgyad ma bcom pa// khams gsum du ni de 'gro 'o// gang dag brgya rtsa brgyad shes shing // bcu gnyis don la sems pa po// chos dang chos min rnam shes gang // de dag bde ba mtha' yas so// mtshan nyid gnyis kyi rnam shes shing // brgyad gnyis yongs su shes pa po// bcu drug skye ba rig pa gang // skye bo de ni sdig pas bsregs// brtan po lam gnyis lta ba dang // gzhi rnams yongs su mthar phyin cing // chu bo bzhi las rnam grol ba// mkhas pa de ni sdig pa bsregs// lam brgyad de nyid 'jug rig cing // stobs bcu dag ni mthong ba dang // sdug bsngal gnyis kyi rgyu rig pa// zad pa med pa'i gnas su 'gro// gang dag bden gnyis pha rol phyin// dran pa bzhi la rnam par dpyod// brtan po dus gsum don sems pa// de ni bdud kyi dbang mi 'gro// dkar po'i chos ni rnam spangs shing // rang gi las kyi 'bras bus rmongs// de ni bdag gi sdig las kyis// 'jig rten 'dir phyin to// de ltar de dag gi nang nas kha cig sngon dge ba'i las byas pas shes rab shin tu rno bar 'gyur te/ de la dmigs par gyur pa'i de dag la de skad du rjes su bstan to// rjes su bstan nas kyang ji srid du de'i sdig pa'i las byas shing bsags pa bcom zhing spangs la zad par ma byas pa de srid du rang gi sdug bsngal so sor myong bar byed do// de phyis kyi 'jig rten de las thar bar 'gyur te/ thar nas kyang gal te lan grangs gzhan la myong bar 'gyur ba'i las kyis mi rnams dang skal ba mnyam par mir skyes na las de dang rgyu 'thun par de kyi brtul zhugs dang kyi rjes su 'brang bar 'gyur ba mthong ngo // de nas yang dge slong las kyi 'bras bu rnam par smin pa shes pa des kyi 'jig rten la brtags na/ des thos pa las byung ba'i shes pas kyi yul na dur khrod na 'dug pa zhes bya ba ji ltar gnas pa mthong ngo // de las gang gis der skye bar 'gyur snyam nas des thos pa las byung ba'i shes pas brtags na/ sems can ser snas nyams pa gang gis sangs rgyas la gzhan gyis me tog phul ba dag des brkus so// brkus nas kyang khe 'dod pa'i phyir btsongs na de lus dang bral nas ngan 'gro log par ltung ba lus bkres pa dang skom pas gdungs pa dur khrod na 'dug pa rnams kyi nang du skye bar 'gyur ro// dur khrod na 'dug pa de dag gi kha zas ni 'di lta ste/ dur khrod kyi phyag dar gang yang rung ba du ba'i rgyun med pa de la de dag zla ba gcig gi bar du za zhing 'dug la/ de nas kha zas med par 'khod do// rtag tu de'i mgo lcags kyi phreng ba rab tu 'bar bas bcings shing de gang nas gang du skyes pa'i rab tu 'ju bar byed la mgo'i thod pa yang sreg par byed do// lcags las byas pa'i phreng ba gnyis pas kyang de'i mid pa bcings shing des de'i mid pa dang brang yang sreg ste/ gang sangs rgyas kyi me tog brkus pa'i rgyu des na yan lag dang nying lag thams cad kyi nang du me de dag song nas sreg par byed do// lus kyang srin bus yog cing sdug bsngal mi bzad pas nyam thag la srin po gzhan zhig dur khrod der 'ongs nas des kyang de dag tho ba dang / ral gri dang / gtun shing rnams kyis kun nas phye mar rlog go// de ngu skad 'byin cing smre sngags 'don pa na sdug bsngal gsum gyis nyam thag ste/ bkres pa dang / skom pa'i sdug bsngal dang / lcags kyi phreng ba'i sdug bsngal dang / gzhan gyis ral gri dang / tho bas brdegs pa'i sdug bsngal te/ de ltar de dag myong zhing nyes par byed pa de 'bral bar byed la smre sngags 'don pa na 'di ltar tshigs su bcad de smras pa/ bkres dang skom pa'i sdug bsngal dang // gnyis pa me yi sdug bsngal 'byung // gsum pa tho ba ral gri yi// sdug bsngal de ni bdag gis myong // rang gi sems dang las kyis su// 'dir ni bslus shing yongs su rmongs// gnas su skyes gyur cing // mdza' bshes gnyen dang bral bar 'gyur// stobs dang bral ba'i las dag gi / zhags pa yis ni khrid pa na// bshes gnyen bu dang chung ma dang // rtsa lag gis kyang skyob mi byed// ji ltar las bzhin skyob gzhan med// rnam pa gsum ni bdag gis myong // sbyin dang tshul khrims thos dang gzhan// rnam pa gsum ni yongs su bsgrags// gti mug dra bas bsgribs pa 'dir// bdag gis ngan byas gang ma byas// mi bzad rgyur ni gyur pa yi// las rnams kyi ni 'bras bu 'ongs// shin tu mi bzad yul// sdig las gal te bdag grol na// yang dang yang du sdig pa'i las// bdag gis nams kyang mi bya 'o// de ltar smre sngags 'don pa de dag ji srid du de'i sdig pa'i las byas shing bsags pa so so yang dag par myong bar 'gyur ba bcom zhing spangs la zad par ma byas pa de srid du der sdug bsngal chen po des gnod cing yid la gcags par 'gyur ro// de phyis kyi 'jig rten de las thar bar 'gyur te/ thar nas kyang gal te mi rnams dang so so yang dag par myong bar 'gyur ba lan grangs gzhan la myong bar 'gyur ba'i las kyis mi rnams dang skal ba mnyam par mi rnams kyi nang du skyes na/ las de dang rgyu 'thun par de gtum zhing dur khrod kyi gos kyis 'tsho bar 'gyur ba mthong ngo // de nas yang dge slong las kyi 'bras bu rnam par smin pa shes pa des kyi 'jig rten la brtags na/ des thos pa las byung ba'i shes pas kyi yul na shing gi nang na gnas pa zhes bya ba ji ltar 'dug pa mthong ngo // de las gang gis der skye bar 'gyur snyam nas des thos pa las byung ba'i shes pas brtags na/ gang gis dge 'dun gyi 'tsho ba'i shing ljon pa'am/ de bzhin du skye bo bkres pa dang / skom pa dang / lus ngal ba kun gyi 'tsho ba'i don du rdzing bu dang / khron pa byas pa de dag ser snas nyams pa des ma rungs par byas sam/ shing skam 'dod pa'i phyir 'di ltar 'di dag ni bdag gi shing bya'o snyam nas gcod par byed cing de de bzhin du byed na de lus dang bral nas ngan 'gro log par ltung ba yi dgas shing gi nang na 'dug par 'gyur ro// der skyes nas kyang de'i las kyis shing gseb tu skyes pa de shin tu grang ba dang tsha bas gnod de/ ji ltar srin bu shing skam gyi nang du skyes pa thams cad nas gnod pa bzhin no// shin tu sdug bsngal bas nyam thag pa de gal te brgya la sdug bsngal de rtse zhil bar byed na de shing skam gyi gseb na srin bu mar ko ta ka dang / a sho ta ra rnams kyis za zhing de'i zas su 'gyur ro// gang kha cig gis bsams nas gtor ma gtor na des de'i srog 'tsho bar byed de/ kyi yul de na ji srid du de'i sdig pa'i las byas shing bsags pa so so yang dag par myong bar 'gyur ba bcom zhing spangs la nyams par ma byas pa de srid du sdug bsngal rab tu mi bzad pa de myong bar 'gyur ro// de phyis kyi yul de las thar bar 'gyur te/ thar nas kyang gal te lan grangs gzhan la myong bar 'gyur ba'i las kyis mi rnams dang skal ba mnyam par mir skyes na/ las de dang rgyu 'thun par de tshal dang / rtswa dang / sman dang / nags khrod dang / shing skam dang / me tog gis srog 'tsho ste/ 'tsho ba gzhan la rag las shing shin tu sdug bsngal bar 'gyur ba mthong ngo // de nas yang dge slong las kyi 'bras bu rnam par smin pa shes pa des kyi 'jig rten la brtags na/ des thos pa las byung ba'i shes pas kyi yul na lam gyi bzhi mdo na gnas pa zhes bya ba ji ltar 'dug pa mthong ngo // de las gang gis der skye bar 'gyur snyam nas des thos pa las byung ba'i shes pas brtags na/ rkun po gzhan la gnod pa bya ba'i blo dang ser snas nyams pa gang gis zas dang skom brnogs shing de 'gron po dag gi zas dang skom ma byin nas dgod la de dag kyang gnas der shin tu sdug bsngal bar gyur nas rkun po de las kyi mthu des shi nas lam gyi bzhi mdo na gnas pa'i su 'gyur ro// pha rol gyi yid gcugs pa bcom pa'i las de'i mthus sog le dag 'byung bar 'gyur te/ de dag gis nyin gcig bzhin du de'i lus bkres pa dang skom pas gdungs pa de rnam pa bzhir gcod par byed/ gsheg par byed/ yan lag rnams gtub par byed do// gang gi tshe skye bo dag 'jig par 'gyur ba de'i tshe byis pa phal pa byis pa'i rang bzhin can las dang 'bras bu mngon par mi shes shing 'bras bu dang rgyu ngan pa la lta ba de dag de'i tshe lam gyi bzhi mdor gtor ma 'thor bar byed de 'di ltar 'dis nad pa'i nad rab tu zhi bar 'gyur ro snyam nas gtor ma de lam gyi bzhi mdo de dag tu 'thor bar byed do// de des dga' bar 'gyur te/ des srog 'tsho bar 'gyur zhing des gnas par 'gyur la des so sor ston par byed de/ ji srid du de'i sdig pa'i las byas shing bsags pa so so yang dag par myong bar 'gyur ba bcom zhing spangs la zad par ma byas pa de srid du kyi yul der gnas so// de phyis kyi 'jig rten de las thar bar 'gyur te/ thar nas kyang gal te lan grangs gzhan la myong bar 'gyur ba'i las dang mi rnams dang skal ba mnyam par so so yang dag par myong bar 'gyur ba'i las kyis mir skyes na las de dang rgyu 'thun par de rigs ngan pa phyugs gsod pa byed par 'gyur ba mthong ngo // de nas yang dge slong las kyi 'bras bu rnam par smin pa shes pa des kyi 'jig rten la brtags na/ des thos pa las byung ba'i shes pas yi dgas kyi yul na bdud kyi ris zhes bya ba ji ltar 'dug pa mthong ngo // de las gang gis der skye bar 'gyur snyam nas des thos pa las byung ba'i shes pas brtags na/ las ngan pas 'tsho ba/ g.yos gzhan la gnod par byed pa/ rgyu ngan pa dang lta ba ngan pa'i mtha' la de nyid yin no bar mngon par zhen pa gang gis lam bzang po sun par byas na/ de lus dang bral nas ngan 'gro log par ltung ba bdud kyi ris rnams kyi nang du skye bar 'gyur ro// der skyes nas kyang rtag tu dge slong bsam gtan gyi zas kyis gnas pa rnams kyi sems rnyog pa can du byed/ rnam par 'tshe bar byed/ sgra bo che 'don par byed/ de rmi lam du bgegs dag byed de dam pa'i chos la sdang ba ni bdud kyi dbang du 'gro bar 'gyur ro// de ltar yang dag pa ma yin pa'i lam du zhugs pa de ni tshe 'di la myong bar 'gyur ba kyi yul du skye bar 'gyur te/ kha zas ni lcags kyi thu lum za bar 'gyur ro// de de dag gis sreg cing shin tu sdug bsngal ba myong ba na/ shin tu sdug bsngal ba de las skyo bar mi byed de/ de de nas shi nas sems can dmyal ba'i nang du skye bar 'gyur ro// de nas bskal pa mang po zhig gis mi lus thob par 'gyur te/ gal te bskal pa khri'am/ gal te bskal pa nyi khris 'thob la/ de ltar nges par ngan song gsum rnams su 'tshed do// sreg go// za'o// gal te yang de nas lan grangs gzhan la myong bar 'gyur ba'i las kyis gnya' shing gi bu gar rus sbal 'jug pa lta bur mi rnams dang skal ba mnyam par mir skyes na/ las de dang rgyu 'thun par de long ba dang / 'on pa dang / lkugs pa dang / dran pa nyams pa dang / nad du mas lus nyams pa dang / shin tu dbul bar 'gyur ba mthong ngo // de nas yang dge slong las kyi 'bras bu rnam par smin pa shes pa des kyi 'jig rten la brtags na/ des thos pa las byung ba'i shes pas 'di ltar kyi 'jig rten las kyi 'bras bu rnam par smin pa'i bye brag gis kyi 'gro ba rags pa de tsam dag ni mthong na 'khor 'bum phrag du ma ni ma mthong ste/ gang rgya mtsho'i mtha'i bar rnams dang / gang rgya mtsho'i gling rnams dang / gang 'dzam bu'i gling rnams dang / nub kyi ba lang spyod dang / shar gyi lus 'phags dang / byang gi sgra mi snyan la sogs pa'i gling chen po rnams kyi bar na gnas pa de dag gi ming gi rnam grangs tsam shes so// srin po dang / sha za dang / grul bum de dag gi las kyi 'bras bu rnam par smin pa dag ni shin tu phra bar shes par bya ste/ gang las gang gis der skyes/ kha zas ni ci za/ spyod pa ni ci yin/ rgyu ni ci zhig yin snyam mo// de dag gi gnas na sems ni spre'u ltar sdom pa med par rnam par g.yo la/ ba lang gi rna ba 'gul zhing ldog pa chu shing tshal du zhugs na rna ba shin tu 'gul ba ltar ni rab tu rgyu/ bum pa rdol ba ltar yul thams cad la ni khyab/ rlung chen pos rdul bslang ba ltar shin tu g.yo bar ni byed/ seng ge dang stag dang sbrul gdug pa dag pas kyang shin tu gdul ni dka'/ gang g.yos pa ni de'i pha rol tu 'bras bu de dang 'thun par thob ste/ sems can rnams kyi sems kun nas nyon mongs pa las ni kun nas nyon mongs la/ sems rnam par byang ba las ni rnam par grol bar 'gyur te shes par dka'o// sems ni rgyal po 'dra la/ dbang po rnams ni zhabs 'bring ba lta bu yin te/ de la rag las pa ni las yin la/ las la rag las pa ni 'bras bu yin/ 'bras bu la rag las pa ni 'gro ba lnga dag yin no// sems 'khrul 'khor mkhan 'dra zhing lus ni 'khrul 'khor 'dra la/ dbang po rnams dang dbang po'i don ni skud pa 'dra ste// sems ma dul ba de ni ngan song du 'gro la/ shin tu dul zhing legs par yongs su sbyang ba byas pa ni lha dang mi'i 'gro bar 'gro ba dang / g.yo ba med pa'i gnas mya ngan las 'da' bar 'gro'o snyam ste/ de ltar dge slong de sems kyi rnam pa shin tu phra ba la rnam par dpyod do// rnam par dpyad nas 'khor ba rnams la shin tu skyo ba skyes te/ sems can dmyal ba 'khor dang bcas pa dag la skyo la/ de ltar yang kyi 'jig rten dag la lhag par shin tu skyo ste/ sdug bsngal 'phags pa'i bden pa rtogs/ sdug bsngal 'phags pa'i lam rtogs shing lam bzang po dang lam la gnas pa rtogs so// kyi le'u ste gnyis pa rdzogs so// // de nas yang rnal 'byor spyod pa nang gi chos la chos kyi rjes su lta zhing gnas pa 'di ltar dge slong las kyi 'bras bu'i de kho na nyid mthong ba des sems can dmyal ba 'khor dang bcas pa rnams la brtags shing 'gro ba gnyis pa la yang brtags nas 'khor ba mi bzad pa yang dag pa ji lta ba bzhin mthong ste yid la yang 'jog par byed do// 'di ltar dge slong de bdud kyi yul na mi gnas shing // de mya ngan las 'das pa'i mtha' la gnas la de'i spro ba mi ldog ste/ 'bras bur gyur pa sa gzhan bco lnga pa la zhugs so// de zhugs pa dang sa bla'i gnod sbyin dag dga' nas bar snang la rgyu ba'i gnod sbyin rnams la bsnyad do// de dag gis kyang rgyal chen bzhi rnams la'o// de dag gis kyang sum cu rtsa gsum pa rnams la'o// sum cu rtsa gsum pa rnams kyis kyang 'thab bral ba rnams la'o// 'thab bral ba rnams kyis kyang dga' ldan pa rnams la'o// dga' ldan pa rnams kyis kyang 'phrul dga' ba rnams la'o// 'phrul dga' ba rnams kyis kyang gzhan 'phrul dbang byed pa rnams la'o// de ltar 'dod pa'i khams kyi sgra dag gzugs kyi khams su yang grag pa nas tshangs ris la sogs pa'i bar dag dang / 'od gsal gyi bar rnams su sgra grag ste/ 'di ltar kye lha dag 'dzam bu'i gling du rigs kyi bu che ge mo zhig dang / grong mang ge mo zhig dang / grong khyer ga ge mo zhig dang / grong rdal che ge mo zhig dang / yul mang ge mo zhig na ming ga ge mo zhig ces bya ba skra dang kha spu bregs nas gos ngur smrig bgos te dad pas khyim nas khyim med par rab tu byung ngo // de bdud kyi gzhi dang lhan cig gnas par mi 'dod la de'i yul gyi dngos po yang mi 'dod/ bdud kyi sde ni 'joms par byed/ bdud kyi g.yog ni 'jig par byed/ nyon mongs pa'i ri ni shin tu g.yo bar byed/ dam pa'i chos kyi lam du ni 'jug par byed/ de'i 'od ni rab tu 'byung bar 'gyur te/ de ltar sa gzhan bco lnga pa la zhugs so// de thos nas 'od gsal gyi lha rnams dga' ste/ lha gzhan dag la smras pa/ 'di ltar kye lha dag bdag cag ni mchog tu dga' ste/ gang bdud kyi phyogs ni dma'o// dam pa'i chos kyi phyogs ni mngon par mtho'o// bdud kyi 'khor ni yongs su nyams so// dam pa'i chos kyi chu bo ni rab tu 'bab bo// // mu stegs kyi mtsho ni rnam par skems so// 'dod chags dang zhe sdang dang gti mug rnams ni rab tu rtse zhil lo// chos ma yin pa'i phyogs ni zhig go// dam pa'i chos kyi phyogs ni rab tu 'phel lo// 'khor ba ni 'jig ste/ kye de dag bdag cag gis thos nas mchog tu dga'o// de ltar dam pa'i chos kyi sgra 'od gsal gyi lha'i ris kyi bar du gcig nas gcig tu grag ste/ dge slong de brtson 'grus ni brtsams sems ni dge zhing mi g.yo la brtan// g.yo med cing drang po'i rang bzhin can yin te/ de ltar de'i dge ba'i sgra mya ngan las 'das pa'i grong khyer gyi sngon du 'dren par grag go// de nas yang dge slong las kyi 'bras bu rnam par smin pa shes pa des sems can dmyal ba'i las kyi chos kyi rnam par smin pa yang dag pa ji lta ba bzhin shes shing sems can dmyal ba rnams kyi 'khor brgya sum cu rtsa drug gi tshe ring ba dang tshe'i lhag pa'i tshad dang bcas pa de yang yang dag pa ji lta ba bzhin shes nas 'gro ba gnyis pa la yang rtog par byed de/ rnam pa yod pa yang mdor bsdu na rnam pa sum cu rtsa drug yod pa la rtog par byed do// rim par 'khod pa'i de dag gi de kho na nyid la rtog ste/ des thos pa las byung ba'i shes pas dud 'gro'i rnam pa bye ba sum cu rtsa bzhi mthong nas/ 'di ltar 'gro ba lnga dag ni sems kyi kha na las shing rag lus pa yin la phal cher kun kyang cha byad dang gzugs dang 'gro ba dang kha zas sna tshogs 'chang ba/ 'thun pa dang mi 'thun pa dang / sdang ba dang mi sdang ba dang / bshes pa dang mi bshes pa dang / lhan cig spyod pa dang lhan cig mi spyod pa'i rigs can dag yin no// de dag gi nang nas 'dab ma yod par gyur pa ni 'di lta ste/ kyi tshogs dang bya'i tshogs bya rog dang ngang pa la sogs pa yin te/ 'thun pa dang mi 'thun par gyur pa dag ni 'di ltar wa dang / khyi lta bu ste de la sogs pa'o// sdang ba dang mi sdang ba dag ni 'di lta ste/ bya rog dang / 'ug pa dang / rta dang / ma he dang / sbrul dang ne'u le la sogs pa lta bu dag go// de la srog chags dag las gang gis cha byad dang / gzugs dang / 'gro ba dang / kha zas sna tshogs su 'gyur snyam nas des thos pa las byung ba'i shes pas brtags na/ 'di ltar srog chags dag sems sna tshogs dang / srog chags dag rag las pa dang / las rnam pa sna tshogs byed de/ de dag gi 'gro ba rnam pa sna tshogs su 'gyur zhing kha zas rnam pa sna tshogs su 'gyur ro// de la gang 'thun pa dang mi 'thun pa'i rgyu gang yin snyam nas de dag gi las la rnam par dpyod de des thos pa las byung ba'i shes pas brtags na/ mir gyur pa gang gis lta ba log pa'i bstan bcos brjod la mkhas pa nga rgyal can gnyis pas kyang bstan bcos ngan pa gnyis pa brjod na de gnyis kyi thos pa de don med pa dang / bde ba ma yin pa dang / bde 'gror 'gro ba ma yin te/ bstan bcos ngan pa dang rgyu ngan pa dang lta ba ngan pa'i mtha' de gnyis kyis phan tshun dga' bar byed na de gnyis shi nas sems can dmyal ba rnams kyi nang du skye bar 'gyur ro// gal te dud 'gro rnams kyi nang du skyes na de'i tshe 'thun pa dang mi 'thun pa'i rgyus phan tshun rab tu sdang bar 'gyur te 'di lta ste/ sbrul dang / ne'u le dang / rta dang / ma he dang / bya rog dang / 'ug pa dag lta bu'o// de nas yang dge slong las kyi 'bras bu rnam par smin pa shes pa des dud 'gro'i 'jig rten la rtog par byed de rgyu gang dang las gang gis dud 'gro dag lhan cig spyod pa'i grogs su 'gyur snyam nas/ des thos pa las byung ba'i shes pas brtags na/ 'khor ba la mngon par chags pa'i sbyin bdag gang gis 'di ltar las 'dis ni bdag dud 'gro'i skye gnas gzhan dag tu skyes na yang khyod bdag gi khyim thab tu 'gyur zhing bdag kyang khyod kyi chung mar gyur cig snyam nas sbyin pa byin na/ de lus dang bral nas ngan 'gro log par ltung ba dud 'gro bde ba rnams kyi nang du skye bar 'gyur te/ 'di lta ste shang shang te'u dang / thi ba dang / ngur pa de dag las yongs su byas pa'i rgyus 'khrig pa la dga' ba yin no// de nas yang dge slong las kyi 'bras bu rnam par smin pa shes pa des wa la sogs pa'i mi 'thun pa la rtog par byed de de dag las gang gis wa dang / khyi dag tu skye bar 'gyur snyam nas des thos pa las byung ba'i shes pas brtags na/ gang gis mkhas pa dang sdom pa dang ldan pa rnams kyi kha zas zhim po phrogs shing dus rtag tu 'dod par sems la/ brnab sems kyi shas che na de lus dang bral nas ngan 'gro log par ltung ba dud 'gro rnams kyi nang du skye bar 'gyur te/ wa dag dang 'thab 'dod cing phan tshun rab tu rtsod par 'gyur ba mthong ngo // de nas yang dge slong las kyi 'bras bu rnam par smin pa shes pa des rnams la brtags na/ des thos pa las byung ba'i shes pas sngon mir gyur la dung dang rnga sgra dag gis sbungs byed pa gang gis grong dang grong khyer dang tshong rdal pa dag bskrad cing sgra des pha rol dag la 'jigs pa bskyed na de lus dang bral nas ngan 'gro log par ltung ba sems can dmyal bar skye bar 'gyur ro// de nas thar nas rnams kyi nang du skye bar 'gyur te// las de'i mthus sems rtag tu skrag par 'gyur zhing ji ltar grong dang / grong khyer dang / tshong rdal pa dag bskrad nas dgon par byas pa de bzhin du dgon par gnas pa'am/ nags tshal gyi nang du gnas par 'gyur ro// de gal te mi rnams dang skal ba mnyam par mir skyes na/ las de dang rgyu 'thun par de rtag tu sems skrag par 'gyur/ sems shin tu zhan pa dang / sems rmongs par 'gyur ro// des phyogs tsam du dud 'gro'i 'jig rten la rtog par byed de/ dra ba mang po'i dud 'gror 'gyur la/ de ltar lhag ma yang las kyi mthus phan tshun mi 'thun par 'gyur ba mthong ngo // de nas yang dge slong las kyi 'bras bu rnam par smin pa shes pa des/ dud 'gro'i 'jig rten la rtog par byed de/ rdzus te skyes pa de dag las gang gis skye bar 'gyur snyam nas/ des thos pa las byung ba'i shes pas brtags na/ mir gyur pa chags pa gang gis zab dar bya ba'i phyir/ srin bu rnams chu'i nang du skol bar byed do// de dag bskol ba na rdzus te skye ba'i srin bu gtsug ces bya ba gzhan bye ba tshogs du ma dag skye bar 'gyur te/ phra mo de dag mchod sbyin byed pas mchod sbyin bya ba'i phyir mer sreg na/ de lus dang bral nas ngan 'gro log par ltung ba sems can dmyal ba rnams kyi nang du skye bar 'gyur ro// de nas thar nas dud 'gror rdzus te skye ba dar gyi srin bu la sogs pa rnam pa du mar skye bar 'gyur ba mthong ngo // de nas yang dge slong las kyi 'bras bu rnam par smin pa shes pa des/ dud 'gro'i 'jig rten la rtog par byed de/ dud 'gro drod gsher las skyes pa de dag las gang gis skyes par 'gyur snyam nas/ des thos pa las byung ba'i shes pas brtags na/ mi ngan pa lta ba log pa gang gis/ nor rdzas 'dod pa'i phyir nya dang rus sbal dang srog chags d+hun du gsod pa dag sa brkos nas 'jug gam/ de bzhin du sram dang bcas pa gzhan dag kyang sa brkos nas 'jug cing // der srin bu drod gsher las skyes pa rnams skyes la de dag mi ngan pa des mchod sbyin gyi phyir ram/ nor rdzas 'dod pa'i phyir gsod na/ de lus dang bral nas ngan 'gro log par ltung ba sems can dmyal ba rnams kyi nang du skye bar 'gyur ro// de nas thar nas kyang srin bu drod gsher las skye ba sbrang bu dang / shig la sogs pa'i nang du skye bar 'gyur ro// skye gnas gnyis pa la yang dag pa gzhan ma yin pa'i lam gyis lta ba dang blo gros gzhan ma yin pa khong du chud pa shin tu zhib mos so sor rtog par byed do// de nas yang dge slong las kyi 'bras bu rnam par smin pa shes pa des/ dud 'gro'i 'jig rten la rtog par byed de/ las gang gis dud 'gro sgo nga las skye bar 'gyur snyam nas/ des thos pa las byung ba'i shes pas brtags na/ gang la la 'jig rten pa'i bsam gtan thob pas 'dod chags dang / zhe sdang dang / gti mug rab tu zhi ba las/ gal te rkyen zhig gis zhe sdang skyes la de yid kyi nyes pas yul 'jig par byed na/ de lus dang bral nas ngan 'gro log par ltung ba sems can dmyal ba rnams kyi nang du skye bar 'gyur ro// de nas thar nas kyang // dud 'gro sgo nga las skye ba bya rgod dang / khwa la sogs pa'i nang du skye bar 'gyur ro// de nas thar nas kyang // gal te mi rnams dang skal ba mnyam par mir skyes na/ de rtag tu khro zhing 'jigs par 'gyur ba mthong ngo // de nas yang dge slong las kyi 'bras bu rnam par smin pa shes pa des/ dud 'gro'i 'jig rten la rtog par byed de/ las gang gis dud 'gro mngal nas skye ba'i nang du skye bar 'gyur snyam nas/ des thos pa las byung ba'i shes pas brtags na/ 'dod chags la zhen pa gang gis gseb rgod ma la gtong ba dang / glang khyu pa ba la gtong ba dang / nags tshal la me gtong ba dang / mi sbyar po 'os ma yin pa la byed na/ de lus dang bral nas ngan 'gro log par ltung ba sems can dmyal ba'i nang du skye bar 'gyur ro// de nas thar nas kyang // dud 'gro mngal nas skye ba rnams kyi nang du skye bar 'gyur ro// de nas thar nas kyang // gal te mi rnams dang skal ba mnyam par mir skyes na/ las de dang rgyu 'thun par de 'gro ba gsum par skye bar 'gyur ba mthong ngo // de ltar dge slong des dud 'gro rnam pa bcu gcig la brtags na/ de nas yang zas rnam pa bzhi/ kham gyi zas dang / yid la sems pa dang / reg pa dang / dga' ba rnams la rtog par byed cing // zas rnam pa bzhi'i 'bras bu rnam par smin pa la rjes su sems par byed de/ des thos pa las byung ba'i shes pas brtags na/ gang gis tshul ngan pa dang ldan pa chom rkun pa dag la kham gyi zas byin te/ 'di ltar 'di zo la bdag gi dgra sod cig ces byas pa dang / kha zas la brkam pas nyams pa de dag gis kyang de bzhin du srog bcad na de lus dang bral nas ngan 'gro log par ltung ba sems can dmyal ba'i nang du skye bar 'gyur ro// de nas thar nas kyang las de'i mthus dud 'gro kham gyi zas za ba rnams kyi nang du skye bar 'gyur te/ 'di lta ste/ ba lang dang / ma he dang / bong bu dang / phag dang / khyi dang / wa dang / rnga mo dang / bal glang dang / rta dang / lug dang / dang / ra dang / srog chags sri mar dang / khwa dang / bya rgod dang / ngang pa dang / srog chags ti ti b+ha dang / skyar mo dang / srog chags rA ma dang / dgo ba dang / srog chags ku rang ga dang / mo dang / srog chags ka dam b+ha dang / nor bu'i mchu dang / shang shang te'u dang / sbrul dag gnas tsher ma can dang / ngam grog la sogs pa mtha' yas pa rnams su skye bar 'gyur ro// phyogs dag la yang rab tu dpyod par byed cing reg pa'i zas la yang rjes su sems par byed de/ sgo nga las skyes bsgo nga las skye bar gtogs shing 'byung ba dag ni 'di lta ste/ bya dang / chu na gnas pa dang / shug tu 'brel ba dang / rgya mtsho'i 'gram nas skye ba dang // rgya mtshor skyes pa dang / klu dang / sbrul dang / khung na gnas pa la sogs pa de dag las gang gis reg pa'i kha zas za bar 'gyur zhig gu snyam nas/ dge slong de rnam par dpyod par byed do// des thos pa las byung ba'i shes pas brtags na/ gang gis pha rol dag la sbyin pa sbyin no snyam du bsams la/ ma smras par yid kyis byin te/ de 'chi ba'i dus byas na/ de gal te lan grangs gzhan la myong bar 'gyur ba'i las kyis dud 'gro rnams kyi nang du skyes na bsam pa 'ba' zhig gi las de nyid kyi mthus/ de reg pa'i zas de za bar 'gyur ba mthong ngo // de nas yang dge slong las kyi 'bras bu rnam par smin pa shes pa des/ dud 'gro'i 'jig rten la rtog par byed de/ zas gsum pa yid la sems pa zhes bya ba des sems can de dag ji ltar bdag nyid 'tsho bar byed snyam nas/ des thos pa las byung ba'i shes pas brtags na/ 'di ltar sgo nga las skye ba nya dang / chu srin ma ka ra dang / kum b+hi ra dang / na kra dang / nya phyis dang / dung la sogs pa'i sgo nga las skye ba skyes pa rnams yid la sems pa'i zas des 'tsho bar byed do// gal te ma'am/ gal te phas rang gi bu dran na dran pa des tshim par byed de/ de nas yang 'phel bar byed cing 'tsho bar byed la kha zas kyi bya ba yang byed do// de las gang gis skye bar 'gyur snyam nas dge slong de rab tu dpyod de des thos pa las byung ba'i shes pas brtags na/ blo zhan cing las dang 'bras bu dag mngon par mi shes pa gang gis gzhan dag la 'di ltar ngas khyod la zla ba phyed dam zla ba gcig na nor rdzas kyi rnam pa'am/ kha zas kyi rnam pa'am/ nor gyi dbyig gi rnam pa sbyin no zhes khas blangs la de'i tshig de dbul po des thos nas dga' bar 'gyur te/ 'di ltar sbyin bdag 'dis bdag dbul po la khas blangs pa de bdag la sbyin par byed do snyam nas/ de yid mchog tu dga' nas de bzhin du zla ba phyed dam zla ba gcig gi dus su de 'ongs nas de'i drung du phyin pa dang / mi ngan pa des kha stongs par byas na/ de lus dang bral nas ngan 'gro log par ltung ba sems can dmyal ba dga' ba dang dga' ba med pa'i nang du skye bar 'gyur ro// de nas thar nas kyang gal te dud 'gro rnams kyi nang du skyes na/ 'di ltar des de la byas nas yid dga' bar byas pa de'i mthus de yid la sems pa'i zas 'thob par 'gyur ro// gal te mi rnams kyi nang du skyes na/ las de dang rgyu 'thun par de de'i bran nyid du 'gyur ba mthong ngo // de nas yang dge slong las kyi 'bras bu rnam par smin pa shes pa des dud 'gro'i 'jig rten kha zas bzhi pa dga' ba zhes bya ba la rtog par byed de/ des thos pa las byung ba'i shes pas 'di ltar dud 'gro'i yul na dud 'gro kun nas nyon mongs pa can gyi dga' ba'i zas kyis 'tsho ba yod de/ nags khung na sbrul po che a dza ga ra zhes pa dga' ba'i zas dang rlung za zhing 'tsho ba dang / srog chags ga la go li ka dang / ri zhol gnas zhes bya ba la sogs pa dang gzhan yang yod de/ de la 'od gsal gyi lha rnams kyi dga' ba'i zas ni gnod sems med pa'i dga' ba'i zas kyis 'tsho ba yin gyi dud 'gro'i dga' ba'i zas ni 'khon gyi lta ba dang / 'khon dam du 'dzin pa'i sems dang ldan pa yin na de dag las gang gis der skye bar 'gyur snyam nas/ des thos pa las byung ba'i shes pas brtags na/ zhe sdang gi shas che ba'am/ zhe sdang gi rang bzhin can gang yin pa ste/ 'khon gyi rgyu dang 'thun pa dang / gti mug gi shas che ba des srog gcod par byas na/ de lus dang bral nas ngan 'gro log par ltung ba sems can dmyal ba rnams kyi nang du skye bar 'gyur ro// de 'khon dang dga' ba'i gzhi yod pa des dud 'gro rnams kyi nang du skyes na/ dga' ba'i zas dang rlung za bar 'gyur ro// de gal te mi rnams dang skal ba mnyam par mir skyes na/ las de dang rgyu 'thun par de rtag par glo bur du pha rol dang / lhan cig rgyu med par 'thab pa dang 'brel bar 'gyur ba mthong ngo // de nas yang dge slong las kyi 'bras bu rnam par smin pa shes pa des rnam pa gzhan gyis dud 'gro'i 'jig rten mtha' yas pa la rtog par byed de/ yang chu'i nang na rgyu ba dag ji ltar skye bar 'gyur snyam nas/ des thos pa las byung ba'i shes pas brtags na/ gang blo zhan cing rnam par shes pa zhan pa skom gyis gdungs bzhin du 'chi ba'i dus byed na de lus dang bral nas ngan 'gro log par ltung ba chu'i nang na rgyu bar 'gyur ro// de bzhin du nya'i skye gnas rnam pa sna tshogs kyi nang na gcig pu skye bar 'gyur ro// de skom gyis gdungs nas srid pa bar ma la chu de mthong bar 'gyur te/ don du gnyer ba des da ni bdag 'dir skye bar 'gyur snyam nas sems bskyed ma thag tu de nyid du skye bar 'gyur te/ srid pa ni rgyu dang rkyen gyis 'byung la srid pa'i yan lag la gnas pa ni de lta bu yin no// gang de sbyin pa ma byin zhing bsod nams ma bsgrubs pa'i las kyi rnam par smin pa des chu rtag tu dro bar 'gyur zhing // de'i kha yongs su skam par 'gyur la reg pa ba tshwa dang 'dra bar 'gyur ba mthong ngo // de nas yang dge slong las kyi 'bras bu rnam par smin pa shes pa de bya skam sa la rgyu ba dang / bar snang la rgyu ba dag la rtog par byed de/ las gang gis bya dag bar snang la 'phur zhing nam mkha' rten med pa la rten par byed snyam nas/ des thos pa las byung ba'i shes pas brtags na/ 'di ltar rdzu 'phrul ni rnam pa gsum ste/ 'di lta ste/ mos pas bsgyur ba dang / lus kyis 'gro ba dang / yid ltar mgyogs pa'o// de la mos pas bsgyur ba ni rdzu 'phrul can dag gi yin te/ ji ltar mos pa de ltar 'gro ba dang / gal te sa'i khams su rab tu mos pa na/ de'i tshe nam mkha' sa'i khams su mthong nas 'gro bar byed pa lta bu'o// lus kyis 'gro ba ni chos nyid kyi khyad par las gyur pa ste/ bya rnams lta bu'o// yid ltar mgyogs pa ni/ de bzhin gshegs pa sangs rgyas kyi yin la/ yid kyis ji ltar gzas pa de bzhin du/ gnas gzhan du phyin par byed pa yin te/ de yang khams gsum gyi las so so'i bye brag gis/ de ltar rdzu 'phrul rnam pa gsum du 'gyur ba mthong ngo // 'phags pa dam pa'i chos dran pa nye bar gzhag pa/ bam po nyer gcig pa/ de nas yang dge slong las kyi 'bras bu rnam par smin pa shes pa des dud 'gro'i 'jig rten la rtog par byed de/ sems can dmyal ba dang / dang / dud 'gro dang / lha dang / mi dang / chu dang / skam sa dang / bar snang la rgyu ba'i bya rnams dang / la sogs pa 'byung bar 'gyur la/ ci'i phyir na sems can dmyal ba'i sar sdug bsngal myong bar 'gyur snyam nas/ des thos pa las byung ba'i shes pas brtags na/ sems can dmyal ba'i sa na dud 'gro sems can du bgrang ba dang / sems can du bgrang ba ma yin pa sna tshogs dag mthong ngo // der sems can dmyal ba pa de dag skye ba na mes sreg cing bya lus phyin ci log tu 'dug pa gzhan de dag bde bar mthong ste/ de dag 'dir skye bar 'gyur ro snyam du bsams pa dang / sems bskyed ma thag nyid du bya de rnams kyi nang du skye bar 'gyur te/ ji ltar sems can dmyal ba pa rnams kyi 'bras bu rnam par smin pa sngar bstan pa de bzhin du bya de rnams la yang 'byung bar 'gyur ro// sems can du bgrang ba ma yin pa de rnams ni las byas shing bsags pa mi 'dra la sems can dmyal bar gang dang gang dag 'byung ba de dag thams cad 'jigs pa chen por mthong ste/ seng ge dang / stag dang / 'ug pa dang / srog chags mar ko ta ka dang / sbrul dang sbrul chen po 'jigs 'jigs ltar 'dug pa chen po dag 'byung bar 'gyur ro// sems can dmyal ba pa sems can du bgrang ba la sems can du bgrang ba ma yin pa rnams kyis gnod par byed de/ der sems can du bgrang ba la las kyis bskyed pa'i dud 'gro sems can du bgrang ba ma yin pa gzhan dag gis gnod par byas kyang // de dag bdag nyid ni sdug bsngal myong bar mi 'gyur ro// de nas yang dge slong las kyi 'bras bu rnam par smin pa shes pa des/ kyi 'jig rten la rtog par byed de/ lus bkres pa dang skom pas gdungs pa de dag gi 'jig rten na dud 'gro dag las gang gis skye bar 'gyur snyam nas/ des thos pa las byung ba'i shes pas brtags na rnam pa sum cu rtsa drug gang yin pa rnams su skye bar 'gyur ro// byar gyur pa de dag ni mi yul du byar gyur la de dag gis bya gzhan 'di lta ste/ byan lag dang / ne'u le dang / bya rog dang / bya rgod la sogs pa de dag gis bsad nas za'o// de 'chi ba'i dus byas nas srog bcad pa'i rnam par smin pas kyi 'jig rten du byar skye bar 'gyur te/ lus bkres pa dang skom pas gdungs pa'i byar 'gyur ro// de dag gi kha zas ni rnams kyi mig phyung nas za la yang 'thung ngo // gang gi tshe de dag za ba na/ de'i tshe nyes par byas pa'i las kyis rkang dang dag shin tu tsha ste/ ba tshwa dang zangs bzhus pa lta bur 'gyur ro// de ltar dge slong de kyi 'jig rten na bya 'dug pa dag la brtags nas/ 'di ltar rjes su bstan pa tshigs su bcad de smras pa/ las ngan mi dge tsha bas 'dir// rnam par smin pa tsha ba ste// gnod pa chen po byed pa yin// de lta bas na sdig pa spongs// ser snas nye bar shin tu nyams// nyes byas las ni mi bya'o// ser snas nyams pa'i skye bo dag // dud 'gro rnams su 'gro// dud 'gro'i skye gnas bsgrubs nas su// gcig la gcig ni khro ba dang // 'ching zhing gsod la za bar byed// de lta bas na gti mug spongs// gti mug gis ni nyams pa'i sems// tshul khrims sbyin pa rnam spong ba// byis pa sred pas bslus pa dag // dud 'gro'i skye gnas dag tu skye// rung dang mi rung mi shes la// bza' dang mi bza' de bzhin te// don dang don min phyi rol gang // chos dang chos min 'gal bar byed// dbang po lnga ni blun zhing rmongs// mi rnams dud 'gro'i skye gnas 'gro// de ltar dge slong de dud 'gro'i 'jig rten la rtog par byed de/ de ltar las kyi lu gu rgyud kyis tshe 'bum phrag du mar nye bar sbrel ba dag // de ltar sdug bsngal 'bum phrag du ma dpag tu med pa'i sdug bsngal gyi klung gis sbrel cing dud 'gror mngon pa'i las du ma dang / rgyu dang rkyen du ma dag gis bsam pa phan tshun 'brel pa dag ni gang rgya mtsho dpag tshad bcu yod par 'khod de/ nya dang chu srin ma ka ra dang / nya mid dang / chu srin na kra dang / dung gnas pa dag gis de dag phan tshun 'jigs par byed do// de dag rmongs pa'i sems kyis 'dod chags spyod par byed de/ rgyu des rung ba dang mi rung ba mngon par mi shes pas/ de'i phyir rgya mtsho'i gnas zab mor skye bar 'gyur la/ ba tshwa'i chu yis bskol ba/ rtag tu skom pas mngon par gdungs pa dag phan tshun gsod pa'i rnam pas 'jigs par 'gyur ro// rgya mtsho bar ma na gnas pa gang yin pa de dag ni zhe sdang spyod pa dag yin te/ de dag lhag par zhe sdang gi rgyus rgya mtsho'i bar ma dpag tshad stong yod pa der klu rnams su skye zhing rtag tu gnas so// klu de dag phan tshun khro ba dag skyed cing sems khros pas 'khrugs nas phan tshun dug gtong bar byed la/ rtag tu gnod par sems pa yin no// de dag gi gnas ni longs spyod ldan zhes bya ste/ de la dpag tshad sum stong yod la/ gnas de klu'i rgyal po rnams kyis shin tu gang ngo // gnas de rnams na klu'i rgyal po rnam pa gnyis gnas te/ chos dang ldan pa dang / chos dang mi ldan pa'o// de dag mi'i 'jig rten thams cad la bde bar byed pa dang / gnod par byed pa yin no// gnas de'i klu'i rgyal po chos dang ldan pa rnams gang du gnas pa der klu'i rdul dag mi 'bab bo// gang du chos dang mi ldan pa dag gnas pa der klu'i rdul dag 'bab par 'gyur te/ de yang bye ma rab tu 'bar ba 'dra la mgo la 'bab bo// des klu'i rgyal po de dag kun gyi gnas rab tu sreg par byed la/ des klu'i bu smad du gtogs pa thams cad kyang sreg par byed de/ de nas yang 'byung bar byed pa mthong ngo // de nas yang dge slong las kyi 'bras bu rnam par smin pa shes pa des klu rnams kyi klu'i rdul gyi rgyur gyur pa dang / las la rjes su sems par byed de/ las gang gis klu de dag gi rdul du 'gyur snyam nas/ des thos pa las byung ba'i shes pas brtags na/ khro bas zil gyis non cing bus pa'i blo can nam/ rmongs pa'i blo can gang gis dge 'dun gyi gtsug lag khang ngam/ grong ngam/ grong khyer ram/ grong rdal mes bsregs na/ de lus dang bral nas sems can dmyal ba'i nang du skye bar 'gyur ro// de nas thar nas dud 'gro klu rnams kyi nang du skye bar 'gyur te/ de sngon mes bsregs pa'i nyes pa'i rgyu des/ de la 'bab pa'i phyir klu'i rdul 'bab par mthong ngo // de nas yang dge slong de klu'i 'jig rten la rtog par byed de/ las gang gis klu rnams la klu'i bye ma mi 'bab cing las gang gis der skye bar 'gyur snyam nas/ des thos pa las byung ba'i shes pas brtags na/ gang mu stegs su gyur cing 'jig rten pa'i kun nas nyon mongs pa'i tshul can yin la/ de sbyin pa tsher ma dang bcas pa yang byin na/ snga ma bzhin tsher ma bdun gyi nang du skyes la/ khros pas kyang bsgribs nas 'di ltar klu rnams kyi nang du skye bar gyur cig ces klu rnams kyi nang du smon lam btab na/ de lus dang bral nas ngan 'gro log par ltung ba longs spyod ldan gyi klu rnams kyi nang du skye bar 'gyur ro// der skyes nas kyang ha cang khro ba'i rang bzhin can du mi 'gyur la/ chos dang ldan zhing chos kyi rjes su 'jug par 'gyur te/ de la klu'i rdul de mi 'bab cing mgo la yang mi 'bab bo// de nas yang dge slong las kyi 'bras bu rnam par smin pa shes pa de klu'i 'jig rten la rtog par byed de/ las gang gis klu rnams kyi gnas longs spyod ldan na/ chos dang ldan pa'i klu de dag rnam pa du yod/ chos dang mi ldan pa de dag rnam pa du yod snyam nas/ des thos pa las byung ba'i shes pas brtags na/ gang du chos dang ldan pa dag gnas pa der ni rin po che'i ra bas bskor cing rin po che sna bdun 'byung la/ kun nas 'od 'byung ste/ lteng ka dang / 'bab chu dang / ud pa la phun sum tshogs pa ni skye/ bdud rtsi'i kha zas la ni za/ rtag tu bde ba la ni gnas/ lus me tog dang / phye ma dang / byug pas ni brgyan/ mgo sbrul du 'dug pa kho nar zad la/ gzhan du na 'dod pa'i gzugs can du 'gyur te/ gang du rab tu 'gro bar 'dod pa dang / gang du rnam par rgyu bar 'dod pa der so sor gnas par byed do// de la klu'i rgyal po 'di rnams ni chos dang ldan pa yin te/ 'di lta ste/ mgo bdun pa dang / glang po'i gdong dang / klu'i rgyal po nor rgyas kyi bu dang / de bzhin du klu'i rgyal po 'jog po dang / klu'i rgyal po bzang ldan dang / klu'i rgyal po skyed pa dang / klu'i rgyal po mi 'joms pa dang / klu'i rgyal po sprin phreng can dang / klu'i rgyal po 'khyil pa dang / klu'i rgyal po kun 'gro dang / klu'i rgyal po rab spro ste/ klu'i rgyal po 'di rnams ni chos dang ldan zhing chos kyi rjes su 'jug pa yin no// de rnams ni lo legs par bya ba'i phyir dus su 'bab pa'i char mi nyung bar bde bar 'bebs par byed la/ dus ma yin par 'byung ba'i ser ba dang / sprin dang / rlung dag gtong bar mi byed do// sangs rgyas dang / chos dang / dge 'dun la dad cing dad pas rjes su 'jug pa yin/ sangs rgyas kyi sku gdung srung la/ klu'i rdul dang bral bas shin tu bde ba yin no// de yang mi'i gnas bzhi la 'di lta ste/ 'dzam bu'i gling dang / nub kyi ba lang spyod dang / shar gyi lus 'phags dang / byang gi sgra mi snyan rnams su char 'bebs par byed de/ gang gi tshe dge sbyong dang / bram ze dag chos dang ldan zhing chos kyi rjes su 'jug pa'i mi 'byung ba de'i tshe/ chos kyi bye brag gis klu'i rgyal po chos dang ldan pa dag stobs rab tu che bar 'gyur te/ de'i tshe char legs par 'bebs par byed cing de'i tshe lo legs par 'gyur la/ dri dang ro kha dog phun sum tshogs par 'gyur/ 'gro ba dang / dug dang / rlung gzhan gyis gnod par byed par mi 'gyur zhing // 'bras bu bzang po 'byung bar 'gyur la/ nyi ma dang zla ba'i 'od dag gis gnod par mi 'gyur/ klu'i rgyal po chos dang ldan pa rnams ni klu'i gdug pa dang rlung dag gtong bar mi byed do// 'dzam bu'i gling gi sems can rnams kyi srog gi bar chad ni rgyu bzhis byed de/ 'di lta ste/ lo nyes dang / mtshon gyis 'khrugs pa dang / dug dang / rlung gis reg pa dang / chu'i nyes pa'o// de la gal te chos dang ldan zhing chos kyi rjes su 'jug pa'i skye dgu dag 'byung na/ chos dang ldan pa'i klu de dag stobs dang ldan par 'gyur te/ de dag sprin ngan pa dag sprul par mi byed cing // de dag sprin ngan pa dang 'du bar mi byed la/ rlung ngan pa dag gtong bar mi byed do// de chu bo dag la gnod par mi byed cing chu bzang pos 'bru rnams legs par skyed de/ me tog dang 'bras bu dag ro bro ba dang / mdog bzang ba dang / dri dang ro phun sum tshogs par 'byung ngo // des sems can rnams dga' bar byed la/ nad dag dang bral zhing khams rnams stobs dang ldan par 'gyur/ de dag yang las legs pa dag byed la/ de dag sems can rnams kyi dbang gi 'bras bu yang 'bru rnams phun sum tshogs par byed de/ de ltar rim gyis 'dzam bu'i gling gi mi rnams la/ klu dag gces spras sems par 'gyur ba mthong ngo // de nas yang dge slong las kyi 'bras bu rnam par smin pa shes pa des 'dzam bu'i gling so sor shes par byas nas/ nub kyi ba lang spyod kyi gling la rjes su sems par byed de/ chos dang ldan zhing chos kyi rjes su 'jug pa dag ji ltar kun tu srung bar byed cig gu snyam mo// gling der mi yid shin tu 'jam pa dag 'byung bar 'gyur la/ de dag la bar chad gcig 'byung ba ni 'di lta ste chu rnyog pa can yin te/ des nub kyi ba lang spyod kyi mi rnams dus nye bar 'dums par byed do// klu'i rgyal po chos dang ldan zhing chos kyi rjes su 'jug pa de dag sprin ldang bar mi byed cing ngam grog dang / g.yang sa dang ri bo mi bzad pa rnams la/ de dag chu rnyog pa can mi 'bebs la/ klu rnams kyi mthus chu rnyog pa med par byas pas/ nub kyi ba lang spyod kyi mi rnams bde bar gnas pa mthong ngo // de nas yang dge slong las kyi 'bras bu rnam par smin pa shes pa de shar gyi lus 'phags gling la rtog par byed de/ kye ma chos dang ldan zhing chos kyi rjes su 'jug pa'i klu dag shar gyi lus 'phags gling bde bar bya ba la ji ltar 'bad snyam nas/ des thos pa las byung ba'i shes pas brtags na/ shar gyi lus 'phags kyi mi rnams la glog gi 'jigs pa dang / sgra'i 'jigs pas bar chad 'byung bar 'gyur te/ de dag gang gi tshe glog mthong ba dang / sgra thos pa de'i tshe sems shin tu 'jam pa dag la nad 'byung bar 'gyur ro// gang gi tshe der chos dang ldan zhing chos kyi rjes su 'jug pa'i klu'i bdag po dag sgra yang mi 'byin/ glog kyang mi gtong ste/ de'i tshe klu'i bdag po rnams kyis shar gyi lus 'phags kyi mi rnams la nad 'byung bar mi byed pa mthong ngo // de nas yang dge slong las kyi 'bras bu rnam par smin pa shes pa de byang gi sgra mi snyan gyi mi rnams kyi gnod pa la rjes su sems par byed de/ kye ma byang gi sgra mi snyan gyi mi rnams la gnod pa ji ltar 'byung bar 'gyur snyam nas/ des thos pa las byung ba'i shes pas brtags na/ byang gi sgra mi snyan pa rnams la rlung grang mos gnod par byed de/ sprin nag pos gnod pa dang / rlung grang mos me tog de dag zhum par 'gyur la/ dri mi zhim par 'gyur/ de nas de dag yid mi dga' ba skye ste/ sprin nag po'i rkyen gyis bya dag skad mi snyan pa 'byin la/ pi bang dang / rdza rnga'i sgra yang mi snyan par 'gyur ro// ri kun tu snang byed la sogs pa la gnas pa rnams la/ de ltar klus byas pa dag gis gnod par byed do// gang gi tshe chos dang ldan zhing chos kyi rjes su 'jug pa'i rgyal po 'byung ba de'i tshe rlung grang mo dag 'byung bar mi 'gyur la/ sprin nag po yang 'byung bar mi 'gyur ro// de ltar mi'i gnas bzhi dag la klu'i rgyal po chos dang ldan zhing chos kyi rjes su 'jug pa rnams bde ba sgrub par byed/ phan pa sgrub par byed do// de nas yang dge slong las kyi 'bras bu rnam par smin pa shes pa de/ klu'i 'jig rten la rtog par byed de/ las gang gis chos dang mi ldan zhing chos kyi rjes su 'jug par mi 'gyur snyam nas/ des thos pa las byung ba'i shes pas brtags na/ ji ltar klu'i gnas longs spyod ldan na/ klu rnams kyi rgyal po chos dang mi ldan pa 'di lta ste/ klu'i rgyal po rab 'joms dang / klu'i rgyal po bsgyings pa dang / klu'i rgyal po nag po dang / klu'i rgyal po hu lu hu lu ste/ de dag rgya mtsho bar ma longs spyod ldan na gnas so// chos dang mi ldan zhing chos kyi rjes su 'jug par mi byed pa de dag gi mthu ji lta bu yin snyam nas/ des thos pa las byung ba'i shes pas brtags na/ gang gi tshe dge sbyong du mi 'dzin pa dang / bram zer mi 'dzin pa'i skye dgu dag 'byung ba de'i tshe/ klu de dag gi dbang du 'gyur ro// de'i tshe de dag 'dzam bu'i gling du sems gdug cing lus las dug mang po 'byung bar byed de/ de dag sprin ngan pa'i nang na rgyu zhing dug gi shing ljon pa 'byung bar byed de/ de dag gis rlung ma rung bar byed/ rlung des chu ma rung bar byed/ chu ma rung bar byas pa des/ 'bru'i tshogs shin tu ma rung bar byed de/ kha zas de zos pa las nad dag rab tu 'khrug par byed do// 'bru ma rung bar byas pa des tshe dag thung bar 'gyur te/ de ltar rgyal po nyes pa che zhing sdang bas kyang phan tshun gsod pa dag byed do// de nas nyes pa des 'dzam bu'i gling gi mi dag rab tu nyung bar 'gyur te/ rkyen 'dis klu ma rungs pa rnams bar chad byed par 'gyur ba mthong ngo // de nas yang dge slong las kyi 'bras bu rnam par smin pa shes pa de/ klu'i rgyal po la so sor rtog par byed de/ chos dang mi ldan pa'i rgyal po dag nub kyi ba lang spyod kyi mi rnams kyi bar chad ji ltar byed cig gu snyam nas/ des thos pa las byung ba'i shes pas brtags na/ gang gi tshe mi rnams kyi rgyal po chos dang mi ldan pa de dag 'byung ba de'i tshe/ klu'i rgyal po chos dang mi ldan zhing chos kyi rjes su mi 'jug pa dag nub kyi ba lang spyod kyi ngam grog dang / g.yang sa dang / ri bo'i rtse mi bzad pa rnams la char dbyug pa lta bu 'bebs par byed de/ char pa'i chu des chu rnyog pa can du byed do// nub kyi ba lang spyod kyi mi rnams de la 'thung bar byed de/ bar chad byed pa'i rgyu ni 'di yin no// dge slong de nub kyi ba lang spyod kyi gling la yang dag pa ji lta ba bzhin so sor brtags nas/ nang gi so sor rig par byed do// de nas yang dge slong las kyi 'bras bu rnam par smin pa shes pa de/ shar gyi lus 'phags gling la rtog par byed de/ des thos pa las byung ba'i shes pas brtags na/ gang gi tshe chos dang mi ldan zhing chos kyi rjes su mi 'jug pa'i skye dgu dag 'byung ba de'i tshe klu'i bdag po ma rungs pa dag gi stobs rab tu che bar 'gyur ro// de dag shar gyi lus 'phags gling du sgra rab tu chen por 'byin te/ 'di lta ste/ ri chen po snyil ba na sgra 'byung ba de lta bu de dag thos nas/ shar gyi lus 'phags gling gi mi rnams kyi snying shin tu 'jam par mi 'gyur te/ de dag kha cig nad kyis 'debs so// de bzhin du glog kyang 'byin te/ 'di ltar phyogs bcu thams cad 'bar ba'i phreng bas 'khrugs par 'gyur zhing sprin gyi nang du zhugs pa'i klu de dag gzugs 'jigs 'jigs ltar bsgyur ba/ mig ni shing rta'i 'khor lo tsam/ gzugs ni ri nag po 'dra la mgo gsum po las me thams cad gtong zhing khyi'i gzugs dang / sbrul gyi gzugs te/ gzugs du ma/ gzugs mi bzad pa dag mthong ngo // de dag mthong nas shar gyi lus 'phags gling gi mi rnams kyi bar chad du 'gyur ba mthong ngo // de nas yang dge slong las kyi 'bras bu rnam par smin pa shes pa de/ mtho ris las gzhan pa mtho ris kyi 'jig rten gnyis pa lta bu/ byang gi sgra mi snyan gyi gling la rtog par byed de/ klu'i bdag po ma rungs pa dag byang gi sgra mi snyan gyi mi rnams la ji ltar gnod pa skyed par byed snyam nas/ des thos pa las byung ba'i shes pas brtags na/ ji ltar byang gi sgra mi snyan gyi mi rnams la snga ma bzhin du pad ma dang / rtag tu me tog rgyas pa dang / rtag tu dri zhim pa dang / mchog tu nyams dga' ba dag yin te/ de dag mthong nas byang gi sgra mi snyan gyi mi rnams 'grangs pa dang / dga' bar 'gyur ro// gang gi tshe dge sbyong du mi 'dzin pa dang / bram zer mi 'dzin pa'i skye dgu dag 'byung ba de'i tshe/ klu ma rungs pa dag gis byang gi sgra mi snyan du sprin stug po ri lta bu dag 'byin par byed de/ de dag byung ma thag tu nyi ma sgrib par byed do// des bsgribs pa'i skyon gyis pad ma dag zhum par 'gyur zhing dri mi zhim par 'gyur la nyi ma bzhin du gsal bar mi 'gyur ro// de dag zhum pa tsam gyis byang gi sgra mi snyan gyi mi rnams yid dman par 'gyur ro// sprin dang rlung yang gtong bar byed la des pi bang dang / rdza rnga rnams kyi sgra mi snyan par 'gyur te/ de ltar mi'i gnas bzhi la klu rnams bar chad byed pa mthong ngo // de nas yang dge slong las kyi 'bras bu rnam par smin pa shes pa de/ gling bzhi'i nang na bzang ba dang / bzang ba ma yin pa dag la rtog par byed de/ des thos pa las byung ba'i shes pas brtags na/ gang byang gi sgra mi snyan gyi ni bde ba mngon du che ba yin la/ mi'i gnas gsum dag ni ma yin no// 'dzam bu'i gling du ji lta ji ltar chos dang ldan pa dang / chos dang mi ldan pa'i skye dgu 'byung ba de lta de ltar 'phel ba dang / 'grib pa dang / bde ba dang / sdug bsngal ba dag yod de/ gling gsum gyi nang na 'di ni las kyis yin no// 'dir ni dge ba bcu'i las kyi lam dag sems pa yin zhing // 'dir ni sangs rgyas 'byung ba yin la/ 'dir ni mi'i gnas bzhi dag gi rag las pa yin te/ 'dir ni dge ba bcu'i las kyi lam dag nges par sems shing rnam par dpyod pa yin/ 'dir ni tshangs par spyod pa'i gnas yin/ 'dir ni 'chi ba dang skye ba sems pa yin/ 'dir ni rdo rje las byas pa'i rdo rje'i gdan yod de/ gang 'dzam bu'i gling du dpag tshad brgyad khri bzhi stong 'bigs pa 'khor ba thams cad na med la rdo rje'i gdan zil gyis gnon pa yang med de/ sangs rgyas bcom ldan 'das gang la gnas nas byang chub tu thugs bskyed pa'i rgyu 'dis na 'dzam bu'i gling 'dir 'khrungs te/ rgyu gang dang byang chub thob par byed pa dge ba'i rtsa ba'i grangs kyi rgyun gang yin pa de ni ri'i rgyal po ri rab kyis kyang yang dag par gzung bar mi nus na sa phyogs gzhan lta smos kyang ci dgos/ gang gis 'dzam bu'i gling 'dir sangs rgyas 'byung ba'i rgyu ni 'di yin te/ 'dir de gnya' shing gi bu gar rus sbal 'jug pa lta bur 'khrung gi / gling gzhan du ni ma yin te/ de'i rgyu ni de yin rkyen ni de yin no// gang mi'i gnas bzhi la kun gyi gtso bo ni 'dzam bu'i gling 'di yin te/ gling gzhan dag ni ma yin no// de nas yang dge slong las kyi 'bras bu rnam par smin pa shes pa de/ klu'i 'jig rten la rtog par byed de/ las gang gis klu'i rgyal po chos dang mi ldan zhing chos dang 'thun par mi byed pa rnams sbal pa za ba dang / bye ma za ba dang / rlung za bar 'gyur snyam nas/ des thos pa las byung ba'i shes pas brtags na/ sngon mir gyur pa'i tshe gang gis bu dang chung ma rnams bkol te/ btsan snogs byed la/ bu smad ni 'gram chu langs te/ re bzhin du lta ba dang / de bdag gcig pu zas mang po za la/ bu smad la ni kha zas ngan pa sbyin par byed pa las/ de lus dang bral ba'i 'og tu klu'i skye gnas su skye la zas su sbal pa za ba dang / bye ma za ba dang / rlung za ba mthong ste/ las dang 'dra bar 'bras bu smin pa'i phyir ro// de nas yang dge slong las kyi 'bras bu rnam par smin pa shes pa des klu'i 'jig rten la rtog par byed de/ las gang gis klu de rnams char 'bebs par byed/ las gang gis ser ba 'bebs par byed cig gu snyam nas/ des thos pa las byung ba'i shes pas brtags na/ gal te chos dang mi ldan pa'i klu'i rgyal po rnams 'khrugs na gcig la gcig bsnyogs te/ khros pas char sprin bsgrubs nas/ char 'bebs par byed cing gnod pa'i sprin dang rlung dang ser ba dang ldan pa'i char drag po dag 'bebs par byed la/ des na zhing la nas dang 'bras dang 'bru thams cad ma rung bar byed de/ de ltar gnod pa'i char 'bebs par byed pa mthong ngo // de nas yang dge slong las kyi 'bras bu rnam par smin pa shes pa des klu'i 'jig rten la rtog par byed de/ klu rnams 'dzam bu'i gling du rnyed pa dang ldan par bya ba'i phyir bu ram shing gi tshal dang / zhing la nas dang gro dang / 'bru rnams 'phel bar bya ba'i don du bde bar byed pa'i char ji ltar 'bebs par byed snyam nas/ des thos pa las byung ba'i shes pas brtags na/ sems can rnams kyi dbang gi 'bras bus skye bo thams cad la phan pa dang bde ba'i phyir klu'i rgyal po chos dang ldan zhing chos dang 'thun par byed pa rnams 'byung bar 'gyur te/ de dag gis 'bru mod par bya ba'i phyir char 'bebs pa mthong ngo // de nas yang dge slong las kyi 'bras bu rnam par smin pa shes pa des/ klu'i 'jig rten la rtog par byed de/ rgya mtsho dang rgya mtsho'i chu lag dag na/ klu ji snyed cig gnas snyam nas/ des thos pa las byung ba'i shes pas brtags na/ gal te 'dzam bu'i gling pa'i mi rnams phal cher chos dang mi ldan par gyur na/ de'i tshe chos dang mi ldan pa rnams rgya mtsho'i chu lag dag tu klu grangs med par skye bar 'gyur ro// gal te phal cher chos dang ldan na ni klu bye ba phrag lnga bcu rtsa bdun 'byung bar 'gyur te/ de dag rgya mtsho'i chu lag bzhi po dag tu rgyu bar 'gyur ro// de nas yang dge slong las kyi 'bras bu rnam par smin pa shes pa de klu'i 'jig rten la rtog par byed de/ des rgya mtsho'i chu lag dang bcas pa'i rgya mtsho'i nang gi klu'i grong khyer longs spyod ldan zhes bya ba la brtags nas/ rgya mtsho'i gting gi sa gzhi la rtog par byed de/ rgya mtsho'i gting gi sa gzhi la su dag gnas snyam nas/ des thos pa las byung ba'i shes pas brtags na/ lha dang 'gran pa'i lha ma yin zhes bya ba dag gnas so// de dag mdor bsdu na rnam pa gnyis te/ kyi 'gro bar gtogs pa rnams dang / dud 'gro'i 'gro bar gtogs pa rnams so// de la kyi 'gro bar gtogs pa rnams ni bdud kyi ris kyi rnams dang / rdzu 'phrul chen po rnams so// dud 'gro'i 'gro bar gtogs pa gang yin pa de dag ni rgya mtsho'i gting gi sa gzhi la gnas te/ ri rab kyi rten dpag tshad brgyad khri bzhi stong yod pa'i sa'i 'og na gnas so// de dag kyang mdor bsdu na/ sa gzhi bzhi yod do// de la sa gzhi dang po la ni dpag tshad nyi khri gcig stong yod de/ sa gzhi de na ni lha ma yin rnams kyi rgyal po sgra gcan zhes bya ba gnas so// des ni 'dod pa'i khams su thams cad pas lhag pa'i gzugs sprul nus la mi rnams kyi dge ba dang mi dge ba'i dbang gis de 'di snyam du sems te/ bdag cag lha ma yin rnams kyi 'gran zla ni lha rnams yin gyis/ bdag gis dgra de dag gi tshal dang / nags tshal dang / lha'i bu mo gang dag la lha rnams rab tu chags shing dga' bar 'dzin pa de dag blta'o snyam nas/ des de ltar bsams nas bdag nyid kyi lus brgyan te nor bu'i rgyal po mthon ka chen po'am nor bu'i rgyal po pad ma rA ga'am/ gser gyi rgyal po lam mer 'dug pa'am/ dmar lnga'i rgyal po gser ram/ gos kyi rgyal po ma btags pa kha dog sna tshogs sngon po dang / dmar po dang / ser po dang / nag po rnams kyis mdzes par byed cing // nor bu'i rgyal po gang rgyan du thogs pa de'i kha dog gis sgra gcan de'i lus kyi tshad ni ri rab tsam yod pa de thams cad nor bu'i 'od de kho na dang 'dra bar snang bar 'gyur te/ gal te mthon ka chen po rgyan du thogs na ni de'i lus thams cad mchog tu sngon por snang bar 'gyur ro// dmar po yang de dang 'dra'o// ser po yang de dang 'dra'o// gal te spug rgyan du thogs na ni de'i lus thams cad nor bu de'i kha dog bzhin du snang bar 'gyur ro// nor bu gzhan dag rgyan du thogs na yang // de dang de bzhin du de'i kha dog 'dra bar snang bar 'gyur ro// de lha rnams kyi 'gran zla yin la/ lha ma yin gyi bu mo rnams dang / lha'i bu mo rnams ni rang bzhin gyis chags su rung ba yin te/ de dag la chags par gyur nas/ sgra gcan de phan tshun 'gro ba'i chas su zhugs nas sa gzhi de nas 'byung ngo // sgra gcan gyi sa gzhi de na de'i grong khyer 'od can zhes bya ba dpag tshad brgya stong yod pa rin po che sna du ma'i tshal dang / nags tshal dang / shing ljon pa dang / khang khyim dang / lteng ka dang / 'bab chu dang / rdzing dang / chu ka bde ba rnams kyis mdzes par byas pa de'i nang nas lha ma yin gyi dbang po de lus me tog gi phreng ba dang / phye ma dang / spos kyi byug pa rnams kyis brgyan te byung nas/ de lha rnams kyi tshal dang / nags tshal rnams la lta bar byed do// de lta zhing 'dug pa na gal te 'dzam bu'i gling gi mi rnams chos ma yin pa la zhugs te/ phar mi 'dzin pa dang / mar mi 'dzin pa dang / dge sbyong du mi 'dzin pa dang / bram zer mi 'dzin pa dang / rang gi pha tshan gyi nang na rgan rabs kyi rim pa med pa dang / chos la mi rten pa dang / dkon mchog gsum la mchod pa mi byed pa dang / dge ba dang mi dge ba'i las la mi lta bar gyur na ni/ de'i tshe sa tha ma la gnas pa rgyal chen bzhi'i ris kyi lha rnams mthu chung bar 'gyur te/ gcig gis gcig bsogs nas kye lha rnams seng ge mo'i bu sgra gcan ni bdag cag bsad pa'i phyir btul te byung ngo zhes 'dzer to// gang gi tshe 'dzam bu'i gling gi mi rnams chos dang ldan par gyur te/ phar 'dzin pa dang / mar 'dzin pa dang / dge sbyong du 'dzin pa dang / bram zer 'dzin pa dang / rang gi pha tshan gyi nang na rgan rabs kyi rim pa yod pa dang / chos la rten pa dang / dkon mchog gsum la mchod pa byed pa dang / dge ba dang / mi dge ba'i las la lta bar gyur na ni/ de'i tshe sa tha ma la gnas pa rgyal chen bzhi'i ris kyi lha rnams kyis rin po che sna tshogs blangs nas/ lus brgyan/ cha lugs sna tshogs su cha zhing // lus me tog gi phreng ba dang / phye ma dang / spos kyi byug pa rnams kyis brgyan te/ mtshon cha sna tshogs kyi char 'bebs la/ ha ha zhes bya ba'i sgra sgrogs shing ri rab kyi khong na tshal dang / nags tshal gang na seng ge mo'i bu sgra gcan 'dug pa de dag tu rgyug go// de ste de mi rgal na ni ri rab kyi ngos la tshal dang nags tshal 'dug pa dag la nyi ma'i zer gyis phog pa'i 'od zer 'bum phrag mang po de'i gdong du bab ste/ mig la gnod par gyur pa mthong ngo // des nyi ma'i zer de mthong nas/ nyi ma'i zer gyis mig 'khrugs te/ nyi ma'i lan gyis lha'i bu mo rnams kyang blta bar ma nus/ lha'i tshal dang / nags tshal rnams dang / rdzing rnams dang / lha'i 'byor pa rnams kyang blta bar ma nus snyam nas/ des bsams pa/ kye ma nyi ma'i lan gyis lha'i bu mo rnams bdag gis blta bar ma nus so snyam ste/ khros pas mig rtsa dmar por gyur cing // lag pas nyi ma'i dkyil 'khor sgrib par byed do// des nyi ma'i dkyil 'khor lag pas bsgribs nas/ de bdag gis lha mo rnams dang / mtho ris blta'o snyam ste/ mdog sdug cing yid du 'ong ba blta ba la rtse tshugs su 'dud do// de nas rgya mtshos ni de'i rked par phyin la/ snga ma bzhin du nor bu'i rgyan ji lta bu thogs pa de lta bu'i kha dog gis rked pa yan chad khyab par 'dug ste/ nor bu'i 'od kyis lag pa sngon po'am/ dmar po'am/ ser po'am/ nag por gyur te/ lag pas nyi ma'i zer gyi gnod pa bsgribs pa de bram ze rtog ge pa log pa'i thos pas bslus pa rnams kyis mthong nas/ nyi ma gza' sdig can gyis zin to// nyi ma gza' dmar pos zin to// nyi ma gza' ser pos zin to// nyi ma gza' nag pos zin to zhes zer zhing las dang 'bras bu rgyab tu bor nas de lta bus 'tsho ba tshol ba'i phyir/ 'di ltar lo legs par 'gyur ro// lo nyes par 'gyur ro// rgyal po la rung bar 'gyur ro// rgyal po la mi rung bar 'gyur ro// ltas bzang ngo // ltas ngan par 'gyur ro zhes rtog ge'i rig pas ston par byed do// yang dag par na ni des nyi ma lag pas bsgribs nas lha'i 'jig rten tshal dang / nags tshal dang / lteng ka dang / rin po ches mdzes par byas pa dang bcas pa bde blag tu lta bar byed pa yin no// de nas lha'i dbang po brgya byin gyis de mthong nas lha rnams la nga'i shing rta sngon du thong la/ sgra gcan 'di zlog shig ces bsgo'o// de nas lha'i dbang po brgya byin gyis bsgo ba bzhin du lha rnams lus rin po che sna tshogs kyis brgyan te/ seng ge mo'i bu sgra gcan ga la ba der thab mo bya ba'i phyir rgyug go// de nas des lha de rnams mthong nas phyir rang gi gnas su 'gro bar 'gyur ro de nas yang dge slong las kyi 'bras bu rnam par smin pa shes pa de zla ba la gza' 'jug pa la rtog par byed de/ zla ba la sgra gcan ji ltar 'dzin snyam nas/ des thos pa las byung ba'i shes pas brtags na/ sgra gcan gyi g.yog 'khor gang yin pa de dag rtag tu rgya mtsho'i chu'i steng du rgyu ba de dag gis zla ba shar phyogs kyi ri'i rtse mo nas 'dzam bu'i gling du 'ong ba na bai DUr+ya'i 'od kyi dkyil na brgya 'gyur bas kyang mdzes par mthong nas/ sgra gcan gyi g.yog 'khor rnams kyis sgra gcan la bsnyad de/ rgyal po chen po zla ba nya ba de lha'i bu mo'i bzhin kho na ltar 'dug pa 'ong ngo zhes zer ro// de nas de dag las thos nas sgra gcan lha'i bu mo la chags pas zla ba la lta 'dod par gyur nas/ sgra gcan rang gi sa gzhi nas byung ste/ lha'i bu mo'i bzhin la reg par 'dod pa'i phyir/ thag ring po nas zla ba'i dkyil 'khor la sgrib par byed pa de'i tshe/ rin po che du mas snga ma bzhin du lus brgyan pa de/ 'dzam bu'i gling pa'i rtog ge pa rnams kyis mthong nas yul gyi mi rnams la bsnyad de/ gza' nag po zhig go// gza' dmar po zhig go// gza' ser po zhig go// lo legs par 'gyur ro// lo nyes par 'gyur ro// rgyal po la rung bar 'gyur ro// rgyal po la mi rung bar 'gyur ro// mtshon gyis 'gyed par 'gyur ro// bde bar 'gyur ro zhes zer ro// nub kyi ba lang spyod dang / shar gyi lus 'phags dang / byang gi sgra mi snyan logs na gza' 'dug ste/ nyi ma dang zla ba la sgrib na ni gling de dag na rtog ge pa dag kyang med/ log par smra ba dag kyang med de/ de ltar na rgyu de lta bus gzas zla ba dang nyi ma'i dkyil 'khor la sgrib par byed do// rtog ge pa rnams ni gnam grum pa yang ston par byed de/ sgra gcan sa'i 'og na 'dug pa la lha ma yin rnams kyis smras pa/ kye ma ji ltar lha'i dbang po kau shi ka ri rab kyi steng na/ grong khyer blta na sdug dang / lha'i 'dun sa chos bzang na lha'i 'dod pa'i yon tan lnga 'byor cing ldan par 'dug la bde ba rnams nyams su myong ste/ de ltar lha rnams kyi rgyal po ni kau shi ka lags/ bdag cag gi rgyal po ni khyod lags te/ de bas ches mthu che zhing ches rdzu 'phrul che ba lags kyis bdag cag dong la/ dbang po dang bcas pa'i lha rnams dang g.yul 'gyed par bgyi'o// de'i grong khyer yang gzhom par bgyi'o// zhes zer ro// de ltar lha ma yin gyi dbang po sgra gcan/ lha ma yin rnams kyis rbad nas khros te skad 'byin cing grong khyer 'od can de nas rings par byung ste/ gang gi tshe des skad phyung ba de'i tshe/ rtog ge pa rnams na re/ gnam grum pa 'di ni lha'i ltas yin te/ lo legs par 'gyur ro// lo nyes par 'gyur ro// rgyal po la rung bar 'gyur ro// rgyal po la mi rung bar 'gyur ro// mtshon gyis 'gyed par 'gyur ro// mtshon gyis 'gyed par mi 'gyur ro zhes zer te/ de dag sbyin sreg byed cing zhi ba dang / bde legs su bya ba dag byed do// de nas lha ma yin gyi dbang po sgra gcan 'di snyam du sems te/ ji tsam du grong khyer 'od can na/ nor bu rnams 'od gsal bar 'dug pa tsam du bdag gi pho brang 'od can 'od gsal bar 'gyur la/ 'od mi gsal na ni de 'od kyang zhan par 'gyur ba de bzhin du/ lha rnams kyi 'od byed pa yang nor bu dang 'dra bar zla ba nya ba dang nyi ma yin gyis/ bdag gis dkyil 'khor de gnyis re re nas bsgrib par bya'o// de ltar byas pa dang lha rnams kyi 'od med par 'gyur ro snyam ste/ de blo de lta bus gal te nyin par byung na ni des snga ma bzhin du lag pa ya gcig gis ni nyi ma'i dkyil 'khor sgrib par byed do// lag pa ya gcig gis ni ri rab kyi zom la nom par byed do// de nas lha rnams kyis de'i lag pa mthong nas/ 'thab pa'i phyir cha bar byed do// de nas de dud 'gror gtogs pa yin pas snying stobs chung la lha rnams kyi lus rin po che sna tshogs kyis brgyan pa gzi brjid kyi lus can dag mthong nas de bag tsha ba skyes te/ phyir sa'i 'og tu grong khyer 'od can du 'gro bar 'gyur ba 'di na nyi ma dang / zla ba la gza' 'jug pa dang / gnam grum pa'i rgyu gnyis pa yin no// de nas yang dge slong las kyi 'bras bu rnam par smin pa shes pa de/ lha ma yin chen po sgra gcan gyi bde ba la rtog par byed de/ des thos pa las byung ba'i shes pas brtags na/ 'di ltar de'i grong khyer ni dpag tshad brgyad stong yod la/ ri rab la rten te/ rin po che sna tshogs kyis mdzes par byas pa/ chu klung dang / lteng ka dang / skyed mos tshal dang ldan pa/ sa gzhi gser btso mas brgyan pa/ gser gyi khang khyim byi ru'i shing ljon pas mdzes par byas pa dang ldan pa/ dril bu g.yer ka can gyi shing ljon pas sgra bsgrags pa/ sil snyan dang rol mo'i sgra dang / glu dbyangs kyis rab tu dga' bar byas pa/ mtshe'u gser gyi pad ma dag gis mdzes par byas pa dang ldan pa/ gser gyi ngang mo dang / zal mo dang / ngur pa rnams kyis mdzes par byas pa de ni 'di lta ste/ lha yul gyi bya lta bu rma bya blta na sdug pa dag dang / nor bu'i mchu can lta bu dag dang / dus thams cad du rab tu dga' bzhin du 'dug pa dag dang / 'gros sdug pa dag dang / rin po che sna bdun gyi lus can dag dang / bai DUr+ya sngon po'i mdog can dag dang / mthon ka chen po'i mdog can dag dang / rab tu dga' zhing khang rtse mo mdzes par byed pa dag dang / mig mi 'dzums shing char sprin gyi 'brug sgra lta bu'i sgra skad 'byin pa dag dang / ltad mo che ba dag dang / bya'o cog dang 'dra bar ston pa dag dang / mthong na yid dang 'thad pa dag dang / mig 'gram ring ba sha stag dang / bya ag ni tsu Da zhes bya ba/ mig zur byed pa mgo gnyis pa la chung ma gnyis dang lhan cig 'grogs pa dag dang / me tog gi khu bas myos shing // ba ku la'i me tog bzhin du lhan cig gtams pa dag dang / skad kyi gdangs brag ca can gser gyi rwa can dag dang / bai DUr+ya'i rwa can chu la rtse ba dag dang / dus tshigs su rgyags pa dang / rtag tu rgyags shing rab tu dga' ba dag dang / mig gi mdog snum pa sha stag dang / bya ka ra da zhes bya ba me'i mdog can rnga sgra lta bu'i gdangs dang ldan pa sha stag dang / bya pu spad ma zhes bya ba mdog 'jam zhing glog gi kha dog can dag dang / spu sdug spel ma can nags khrod du rgyu ba dag dang / sal sul dang / gshang gshong dag na rgyu ba dag dang / rtag tu rgyags pa sha stag dang / bya b+h+ring ga ra dza dang / hu lu kun da dang / mu lu kun da dang / spr-ig ka gan d+ha zhes bya ba khang khyim la gnas pa/ mdog 'ja' tshon ltar 'dug pa dag dang / me tog gi chun po mchog lta bu dag dang / mgrin pa mdzes pa dag dang / mgrin pa dmar ba dag dang / pad ma lta bu dag dang / 'dab ma 'jam pa dag dang / 'dab ma drag tu bskyod pa dang / 'dab ma kha dog dang dbyibs du ma dang ldan pa dag dang / mchu ring zhing nor bu dang / gser las grub pa sha stag dang / khu byug dang / bya bang lus mkhregs shing mgrin pa mtho la dri ma med cing 'dab ma'i mdog sdug la gnyis shing nam mkha' la lding ba dang / gnyis shing chu 'thung ba dang / gnyis shing thang la 'grogs pa dang / gar byed bzhin du skad 'byin pa dang / rgyags shing skad 'byin pa sha stag dang / shing ljon pa ba ku la la gnas pa'i bya'i rigs rnams skyed mos tshal dang / nags tshal du bcas pa'i grong khyer de kho ra khor yug na gnas shing skad 'byin pa dang / grong khyer de na mtsho yod pa rnams pad ma'i tshal rnam pa sna tshogs kyis gang la/ nags tshal gyis 'khor cing mdzes par byas so// grong khyer de na gser gyi shing ljon pa'i nags tshal bzhi yod de/ grong khyer de'i nags tshal de dag thams cad kyi tshad ni dpag tshad brgya yod do// de na nags tshal gcig gi ming ni rtsed mo can zhes bya'o// gcig gi ming ni rgyags pa'i kun dga' ra ba zhes bya'o// gcig gi ming ni ngang pa'i gnas zhes bya'o// gcig gi ming ni khu byug gi kun dga' ra ba zhes bya ste/ nags tshal bzhi po de rnams kyis grong khyer de'i kho ra khor yug nas spa bar byas so// nags tshal de na shing ljon pa'i rigs sum stong yod de/ shing ljon pa de dag gi nang na gtso bo ni 'di lta ste/ sprin ltar sgrib pa dang / yal ga mtho la 'jam pa dang / bya gnas dang / rtag tu me tog rgyas dang / dpag tshad gcig tu ngad ldang ba dang / bung bas gang ba dang / sbrang rtsi 'dzag dang / gser mdog can dang / chang 'dzag dang / tsan dan sa mchog pa dang / sprin nag po'i mdog can dang / lo ma bdun pa dang / ke ta ka dang / shing spr-ig ka dang / ser bu ngad ldang dang / a ga ru nag po'i mdog can dang / kun tu mig ldan dang / sgron shing dang / nor bu'i ljon shing dang / me mdog dang / mya ngan 'tshang sngon po dang / mya ngan 'tshang dmar po dang / ba ku la dang / ardzu na dang / ni tsu la dang / sin du ba ra ti dang / ti la ka dang / ni pa zhes bya ba rnams te/ kho ra khor yug nas pad ma'i tshal gyis 'khor ba/ me tog rgyas dang / ma du ka dang / na li ke ra dang / pa na sa dang / chu shing dang / ku ba 'phyang dang / byi du ra dang / sa 'gebs dang / gnam 'grib dang / sprin mdog can dang / mthong dga' dang / sprin 'khor dang / bya dang / bung dang / spos phreng ldan dang / me tog dri zhim dang / kha dog sna tshogs can dang / me tog can dang / dus tshigs kun dga' dang / dus tshigs so sor dga' dang / bud med mthong dga' dang / bud med sbyin dang / rgun shing dang / ka pid tha dang / pa ru Sha ka dang / kha dog dang rgyan gyis bklubs pa dang / 'od can dang / chu 'gram skyes dang / ri mthongs dga' byed dang / rgyang ring snang dang / de lta bu la sogs pa kha cig ni 'dzam bu'i gling na skye ba/ kha cig ni byang gi sgra mi snyan na skye ba/ shing ljon pa kha cig ni lha ma yin gyi grong khyer na skye ba dag yod do// lha ma yin gyi grong khyer snang ldan de na shing kha cig ni me tog 'ba' zhig gi shing dang / kha cig ni me tog dang ldan pa'i shing dang / kha cig ni 'bras bu'i shing dang / kha cig ni chang 'byung ba'i shing dag yod do// lha ma yin gyi dbang po chen po sgra gcan de'i kho ra khor yug nas lha ma yin gyi bu mo dag gis bskor te/ shin tu gar byed cing dgod la ci mdzes su 'chos te/ rab tu rtse zhing rab tu dga' bar byed de/ kun nas nyon mongs pa can ring por mi thogs pa/ mi rtag cing mi brtan pa/ mi bde bar 'gyur ba'i bde ba nyams su myong ngo // lha ma yin gyi dbang po de la btsun mo bzhi yod de/ gcig gi ming ni yid bzhin mdzes 'gyur zhes bya/ gcig gi ming ni spos kun ldan zhes bya/ gcig gi ming ni nags tshal mdzes zhes bya/ gcig gi ming ni bkra shis ma zhes bya'o// de dag gi g.yog mo yang lha ma yin gyi bu mo khrag khrig phrag bcu gnyis yod de/ de'i nang na de'i kho ra khor yug nas bskor te/ 'dod pa la sems zhen cing 'dug go// de'i tshe ngo mtshar rung ba'i bde ba dang / yul gyi longs spyod gang yin pa de dag gi ming yang shes par sla ba ma yin no// de de na lha ma yin bye ba phrag du mas zhabs 'bring byas te/ khang ka ba stong gis mdzes par byas pa/ dngul las byas pa'i khang bzhag gis dkrigs pa de na/ rtse zhing dga' la dga' dgur spyod de/ rang gi las kyi 'bras bu la spyod do// de nas yang dge slong las kyi 'bras bu rnam par smin pa shes pa des/ sgra gcan gyi las dang chos la brtags te/ las gang gis na lha ma yin gyi dbang po sgra gcan 'gro ba de lta bur song shig gu/ 'di las ci zhig byas na las de'i rnam par smin pas 'bras bu 'di lta bu myong bar 'gyur snyam mo// 'di la tshigs su bcad pa dag yod de/ rgyu med par ni bde ba dag // ji ltar byas kyang myong mi 'gyur// 'bras bu las dang 'brel pa ste// 'bras bu sa bon rag las bzhin// legs byas 'bras bu dge ba ste// lha dang mir ni nges par 'gyur// nyes byas ngan song gsum du nges// lha min 'jig rten ji lta bur// shes rab zhan zhing shes rab 'chal// dud 'gro'i skye gnas skyes de dag // ji ltar bde ba myong ba mthong // 'di la rgyu zhig yod par 'gyur// de ltar dge slong mchog tu yid gzhungs pa dang ldan pa des/ thos pa las byung ba'i shes rab kyis brtags na/ de sngon bram ze rig byed dang / rig byed kyi yan lag dang / gtam rgyud lhur byed pa/ sbyin pa la mchog tu dga' ba zhig tu gyur nas/ des nags khung gi lam du zhugs pa rnams la yang btung ba dang / kha zas dang / 'bras bu dang / rtsa ba dang / chu dang / khyim dang / mal cha dang / stan gyi sbyin pa dag byin la/ sgo bzhin 'khod pa'i dman pa dang / long ba dang / bkren pa dang / sdug phongs pa rnams la yang zas dang / skom dang / mal cha dang / stan mang po dag byin te/ de'i tshe ni yang dag pa'i lta ba dang ldan par gyur to/ de lan cig gcig na dge 'dun gyi gtsug lag khang mi thi la'i tshal zhes bya ba rgyar dpag tshad nyi shu yod la/ mchod rten 'bum phrag du mas brgyan pa/ gser 'bar bas 'khor ba zhig // rgyal po ni mi zhes bya ba la sogs pa rgyal po lnga brgyas byas pa yod de/ de'i nang na yang mchod rten 'og gi gdan gser las byas pa/ kho ra khor yug nas gser 'bar bas 'khor ba/ rin po che sna bdun gyis mdzes par byas pa/ 'bur rnam pa sna tshogs kyis mdzes par byas pa/ sangs rgyas kyi theg pa'i tshig sna tshogs kyis mdzes par byas pa zhig yod la/ mchod rten de la yang tshal dang / nags tshal bris pa dag yod de/ snga ma bzhin no// de'i tshe na shing ljon pa gang dag sgra gcan gyi gnas su bris pa de dag thams cad 'dzam bu'i gling na yod de/ ri mo mkhan rnams kyis ji ltar mthong ba bzhin du mchod rten de la bris so// rdzing bu mang po byas pa gang ba dag kyang yod de snga ma bzhin no/ de lan cig gcig shing rta bzhi stong dang nags khung der song ste/ 'gron po nags khung du dong ba rnams kyi phyir zas dang thug pa dang / chu dag khyer ro// de nas re zhig na mchod rten 'phang du dpag tshad gnyis yod la/ chu zheng du rgyang grags lnga yod pa der mi sdig can zhig gis gsar du me btang nas me des mchod rten de tshig la thug ste/ bram ze des me shor ba de mthong nas/ de 'di snyam du sems te/ bdag la 'di'i bsod nams kyang mi dgos/ 'di thams cad mkhyen pa'i gnas kyang ma yin mod kyi/ 'on kyang 'di mdzes pa kho na zhig pas mes tshig na mi rung la/ rgyal pos kyang bdag la bka' gyod smrar med par bya'o snyam ste/ des dad cing gus pa med par shing rta de dag gis chu bskyas nas mchod rten de las me bsad de/ 'di ltar des ched cher mi 'dzin par rgod bzhin du/ gal te 'di las bsod nams kyi rnam par smin pa zhig yod na ni/ de rags pa zhig yin grang gis/ de'i rnam par smin pas/ ci nas kyang 'dod pa'i khams na bdag las lus che ba gzhan med pa tsam du gyur cig ces byas te/ dad pa med pa dang / sems pa med pa dang / rtag tu 'thab par sems pa'i phyir/ las de'i mthus sems pa med pa'i las de'i 'bras bu zhing dam pa'i bsod nams las lha ma yin gyi dbang por skyes par mthong ngo // de nas yang dge slong las kyi 'bras bu rnam par smin pa shes pa des sgra gcan gyi yul sa gzhan yang ji tsam zhig yod ces des thos pa las byung ba'i shes pa'am/ lha'i mig gis brtags na/ sa gzhi dpag tshad khri sum stong yod de/ gser gyi sa gzhi la tshal dang / nags tshal dang / lteng ka dang / rdzing dang / bya dang / shing ljon pa dang / khyim dang / grong khyer dang / gling dang / lha ma yin gyi bu mos gang ba dang / nor bu mang po dang ldan pa'i thang bud med gdu bus brgyan pa bzhin du mdzes pa de na lha ma yin gyi dbang po sgra gcan dbang byed cing dgra zla med la/ rang dgar byed cing gar dga' bar 'gro ba dang / lha ma yin gyi dbang po'i yul sa de na lha ma yin rnams kyi yul bcu gsum yod de/ de na lha ma yin rnams gnas so// de rnams kyi ming la 'di lta ste/ za ba po rnams dang / rab tu rgyug pa rnams dang / nad gtong ba la dga' ba rnams dang / nor bu'i do shal thogs pa rnams dang / bung ba ltar 'khyil pa rnams dang / mig dmar ba rnams dang / kun tu rgyug pa rnams dang / chu na gnas pa rnams dang / nam mkha' la gnas pa rnams dang / lhun po'i khang na gnas pa rnams dang / lteng ka sdug gu rnams dang / nya gdong po rnams dang / lam chen ldan rnams so// de dag gi 'phel 'grib ni gang gi tshe skye dgu rnams dge sbyong du mi 'dzin/ bram zer mi 'dzin pa de'i tshe ni lha'i phyogs ni 'grib par 'gyur la/ lha ma yin gyi phyogs ni 'phel bar 'gyur te/ de'i tshe chos dang mi ldan pa rnams ni ches mthu che la/ lha rnams ni zhan par 'gyur ro// gang gi tshe skye dgu rnams dge sbyong du 'dzin cing bram zer 'dzin pa de'i tshe ni/ lha ma yin gyi phyogs ni 'grib par 'gyur la/ lha'i phyogs ni 'phel bar 'gyur te/ lha dang lha ma yin gnyis kyi 'phel 'grib ni de ltar chos dang chos ma yin pa la rag las so// de nas yang dge slong las kyi 'bras bu rnam par smin pa shes pa de sgra gcan gyi yul na gnas pa'i lha ma yin rnams kyi las dang chos la rtog par byed de/ des thos pa las byung ba'i shes rab kyis brtags na/ gang dag gis dud 'gro rnams la srog gi sbyin pa byas te/ nya rnams gson par bya ba'i phyir/ nya ba'i rgya rnams dral ba dang / gang dag gis rnyed pa 'dod pa'i phyir ram/ grags pa 'dod pa'i phyir ram/ rgyal pos bka' stsal pa'i phyir ram/ rigs kyi chos lugs su yod pa'i phyir srog chags legs par bsrungs la/ lhag ma gzhan ni chos ma yin pa thams cad byed pa de dag lus dang bral ba'i 'og tu ngan song log par ltung ba sgra gcan gyi yul du lha ma yin du skye bar 'gyur te/ de dag gi tshe'i tshad kyi khyad par ni mi rnams kyi lo lnga brgya gang yin pa de de dag gi nyin zhag gcig tu rtsi ba de lta bu'i lo lnga stong thub ste/ bar ma dor 'chi ba ni yod do// rab 'bring du 'gyur ba ni sems la rag las so// bong tshod dang kha dog dang mtha' yang las dang chos la rag las te/ sems can rnams kyi sems dang mos pa sna tshogs las 'gyur ro// // 'phags pa dam pa'i chos dran pa nye bar gzhag pa/ bam po nyer gnyis pa/ de nas yang dge slong las kyi 'bras bu rnam par smin pa shes pa de/ rgya mtsho'i gting sgra gcan gyi sa gzhi la rtog par byed de/ des thos pa las byung ba'i shes pa shin tu gsal zhing rnam par dag pas/ sgra gcan gyi sa gzhi'i 'og na sa gzhi gnyis pa yul sa tha dad pa zla ba'i phreng ba zhes bya ba dpag tshad nyi khri chig stong yod pa ji ltar 'dug pa mthong ngo // de na lha ma yin mgul phreng zhes bya ba gnas pa lha ma yin de rnams kyi bdag po mgul phreng zhes bya ba zhig yod de/ sa gzhi de na gnyis shing rtse ba zhes bya ba'i grong khyer dpag tshad brgyad stong pa tshal dang / nags tshal dang / lteng ka dang ldan pa pad ma'i rdzing dang / 'bab chu dang / ri sul dang / gser gyi ri bo dang / gser gyi brag dang / pha bong dang / bya skyibs dang / dang / bya spu sdug gu rnams kyis mdzes par byas pa/ bai DUr+ya'i sa gzhi dang / gsing ma mdog sdug gus mdzes par byas pa/ bya sna tshogs skad snyan pa 'byin pa lha ma yin gyi tshogs mang po yul gyi skye bo 'byor pas gang ba kun nas rin po che sna bdun mchog tu yid du 'ong bas brgyan pa/ shing ljon pa dag gis snga ma bzhin du mdzes par byas pa/ klu'i me tog dang / klu'i shing mya ngan 'tshang dang / shing d+ha ba dang / seng ldeng dang / rgya skyegs kyi shing sna tshogs kyis mdzes par byas pa/ de na shing ljon pa'i sna grangs 'di lta bu dag lhag par mang du yod de 'di lta ste/ ni sha dang / pra ha sa dang / i ti ni sha dang / ba gu dad dang / ni tan ta dang / me tog ljid dang / kun tu dga' dang / me tog rgyas dang / ljid kyis non dang / lo lnga zhing me tog 'byung ba dang / bung ba mngon dga' dang / sgra 'ur 'ur dang / bya skad ca co can dang / dkar por snang dang / lo mas rgyas rnams te/ gnyis shing rtse ba'i grong khyer de na shing ljon pa'i sna grangs de lta bu de dag lhag par mthong ngo // grong khyer de yang gser gyi ri rtse bzhi pa'i dbus na 'dug ste/ 'di lta ste/ ri'i rtse mo dga' byed dang / ri'i rtse mo lhang tsher dang / ri'i rtse mo rtse mi snang dang / ri'i rtse mo yid 'ong gser zhes bya ba rnams te/ de dag kyang kun nas 'phang du dpag tshad lnga stong yod do// de dag gi tshal rnams kyang 'bab chu dang / chu bo dang / chu bsil dang / kyi tshogs kha dog rnam pa sna tshogs can rnams kyis mdzes par byas pa/ skyes pa dang / bud med kyi tshogs rtag tu dga' ba rnams kyis gang ba/ rin po che'i sgo sna tshogs rnams kyis mdzes par byas pa/ tsan dan sa mchog gi shing ljon pa 'dud pa'i rlung ltar rtag tu bsil zhing dri zhim pa rnams kyis nye bar 'tsho ba/ me tog gi rnam pa dag gis rtag tu brgyan pa/ rma bya 'bum phrag du ma sgra snyan pa 'byin pa/ lha ma yin chen pos bskyangs pa/ grang ba dang tsha bas nyams pa med la/ skye bo rab tu dga' bas rtag tu gang ba/ rol mo'i sgra dang / glu dang / bro dang / dgod pas rtag tu dga' ba yin no// lha ma yin gyi grong khyer chen po skur phreng de dag gi dbus na mtsho chen po kun nas chu dang zheng du dpag tshad lnga yod pa/ rab tu dang ba/ ro shin tu zhim pa/ 'dam rdzab dang / rnyog pa med pa/ chu rtag pa/ zla ba gnyis pa ltar rab tu gsal ba yin no// skar phreng gi dbus na mtsho yod pa gang yin pa de ni kun mthong zhes bya la/ de'i mthu ni 'di lta bu yin te/ gang gi tshe lha ma yin g.yul 'gyed par byed pa de'i tshe lha ma yin mgul phreng dag mtsho kun mthong der 'gro bar byed do// de dag mtshon cha dang / go mtshon sna tshogs thogs nas g.yul 'gyed pa'i ltas blta ba'i phyir mtsho de yongs su bskor nas 'khod do// de dag gi gzugs brnyan de dag ji ltar me long g.ya' med pa'i nang na/ gzugs brnyan snang ba de ltar mtsho de'i nang na snang ngo // de dag lha dang lha ma yin gyi g.yul du gal te pham par gyur na/ mtsho de'i nang du rang rang gi gzugs brnyan de dag 'bros par snang ngo // gang dag lha dang lha ma yin gyi g.yul 'gyed pa der 'chi bar 'gyur na ni rang rang gi gzugs brnyan mtsho de'i nang na 'chi bar snang ngo // lha ma yin rnams kyi bdag po mgul phreng zhes bya ba gang yin pa de dang lha ma yin gyi dbang po lha ma yin gyi grong khyer 'dod pa'i klung zhes bya ba na 'dug pa gang yin pa de 'bros pa dang / nges par 'chi bar 'gyur ba de ltar mtsho de'i nang du mthong ngo // de dag 'di snyam du sems te/ gang gis bdag cag kun mthong gi mtsho'i nang du lha rnams las pham zhing nyams par 'gyur ba mthong ba'i rgyu gang yin rkyen gang yin snyam byed do// de nas yang de rnams grong khyer de dag tu dong ste/ lo brgya lon nam/ lo lnga brgya lon nam/ de ltar lo bcu lon nam/ de nas yang mtsho kun mthong ga la bar lha ma yin mgul phreng dang / lha ma yin gyi dbang po brtan pa dang lhan cig dong ste/ de ltar mtshon cha dang / go mtshon sna tshogs thogs pa/ cha byad dang / me tog phreng dang / phye ma dang / byug pas lus bskus pa de dag mtsho kun mthong de yongs su bskor nas 'khod do// de nas yang mtsho yongs su bskor ba de dag nyid kyis mtsho de'i nang du 'dzam bu'i gling gi mi mar 'dzin pa dang / phar 'dzin pa dang / dge sbyong du 'dzin pa dang / chos dang ldan zhing chos kyi rjes su 'jug pa/ lha dang 'thun par sgrub pa de dag shi nas lha rnams kyi nang du skye bar 'gyur ba mthong ngo // de nas mtsho de'i nang du lha'i phyogs ni rgyal bar 'gyur/ lha ma yin gyi phyogs ni pham par 'gyur ba mthong ba dang / lha ma yin mgul phreng zhes bya ba dang / lha ma yin gyi dbang po brtan pa zhes bya ba de dag 'di snyam sems te/ kye ma lha rnams ni mi la rag las/ mi'i kha na las/ mi la rten pa yin te/ bdag cag gis gang mi rnams la mi phan pa dang / mi bde bar bya ba'i phyir 'bad pa dang / de dag nyams pas lha rnams kyang thub par 'gyur ro snyam du de ltar bsams nas/ lha ma yin mgul phreng dang / lha ma yin gyi dbang po brtan pa dag sems par byed de/ 'di ltar mi rnams ni kha zas la rag las shing rten pa yin te/ mi de rnams kyi kha zas chud gsan pa la 'bad par bya'o snyam nas/ de dag gis de ltar shes nas rgya mtsho'i nang na klu chos dang mi ldan pa khro ba'i shas che ba/ rtag tu gnod pa'i bsam pa can 'khod pa gang yin pa de dag la smra bar byed de/ 'di lta ste/ klu'i rgyal po rab 'joms dang / klu'i rgyal po nag po dang / klu'i rgyal po bsgyings pa dang / klu'i rgyal po hu lu hu lu ste/ de dag la sogs pa chos dang mi ldan zhing chos kyi rjes su mi 'jug pa rnams la/ lha ma yin mgul phreng dag na re/ 'di ltar khyed cag la rag las pa'i mi de dag ni lha'i phyogs yin la/ de dag gi srog kyang kha zas kyis 'tsho'o// khyed cag la rag las pa kha zas kyis 'tsho ba'i mi de dag ji ltar med par 'gyur ba de ltar gyis shig // gang gi phyir 'di ltar khyed cag dang / klu'i rgyal po nor rgyas dang / 'jog po la sogs pa shin tu dgrar gyur pa ltar bdag cag dang lha rnams kyang de lta bu yin te/ khyed cag gis bdag cag gi grogs bya ba de ni rigs pa yin no zhes smras so// de nas lha ma yin mgul phreng dang / lha ma yin gyi dbang po brtan pa dag gi tshig thos nas chos dang mi ldan pa'i klu rnams kyis bdag cag dang khyed cag phyogs 'thun pa yin te/ de ltar bya'o zhes smras nas de dag ni rang gi gnas su dong ngo // klu'i rgyal po khro bas gdungs pa rnams kyang gnas su dong nas/ gal te chu dpag tshad brgyar g.yo bar byed de/ gal te dpag tshad nyis brgyar/ gal te dpag tshad sum brgyar g.yo bar byed do// chu'i steng na ni sa 'dug ste/ gang gi tshe klu sdang ba rnams kyis chu g.yo bar byed pa de'i tshe chu g.yos pas sa g.yo bar byed la/ phyogs de'i chu'i tshad ji tsam du g.yo bar byed pa de tsam du sa g.yo bar byed de/ klu sdang ba khro bas gdungs pa rnams kyi mthu ni de lta bu yin no// de dag bram ze rtog ge pa bstan bcos ngan pas bslus pa rnams kyis tshor nas 'di ltar lo legs par 'gyur ro// lo nyes par 'gyur ro// rgyal po la rung bar 'gyur ro// rgyal po la mi rung bar 'gyur ro// mtshon gyis 'khrug par 'gyur ro// mtshon gyis 'khrug pa med par 'gyur ro// char legs par 'bab par 'gyur ro// char legs par 'babs par mi 'gyur ro// ba lang dang bram ze 'phel bar 'gyur ro// ba lang dang bram ze 'grib par 'gyur ro zhes de ltar mi rtog ge pa dag mngon par rjod par byed de de ltar sa g.yo bar 'gyur ro// yang rgyu gzhan gyis sa g.yo bar byed pa la de ltar dge slong de thos pa las byung ba'i shes pas rtog par byed de/ sems can rnams kyi dge ba dang mi dge ba'i dbang gis rlung sa 'dzin zhes bya ba g.yo bar byed do// de g.yos pas chu g.yo bar byed de/ chu g.yos pas kyang sa g.yo bar byed de/ dpag tshad lnga brgya'am/ dpag tshad brgya'am/ dpag tshad nyis brgya'am/ dpag tshad sum brgya'am/ dpag tshad bzhi brgya'am/ de ltar tshad ji tsam du rlung g.yo bar byed pa'i tshad de tsam du chu g.yo bar byed la/ chu g.yo ba'i tshad kyis sa g.yo bar byed do// de la gang rlung dag g.yo ba na chu g.yo bar byed/ chu g.yos pas sa g.yo bar byed pa'i rgyu ni gang rkyen ni gang gzhi ni gang yin snyam nas/ dge slong des thos pa las byung ba'i shes pa'am/ lha'i mig gis brtags na/ rlung gis chu 'dzin la/ chu la sa brten te/ rlung de dag g.yos na chu g.yo bar 'gyur/ de dag g.yos pas sa g.yo bar 'gyur ro snyam nas de ltar rgyu des na sa g.yo bar 'gyur ro// sa g.yo ba de yang dge slong des rnam pa gnyis su mthong ste/ gal te dge ba'i las kyi dbang gis g.yo na ni de dge bar 'gyur te/ sems can rnams kyi bde ba dang lo legs pa yin no// gal te mi dge ba'i dbang gis g.yo na ni las kyi mtha' spyad cing gang byas pa'i sems can rnams kyi de mi dge bar 'gyur ro// dge ba dang mi dge ba la rag las pa thams cad ni rgyu med pa ma yin/ 'dod rgyal las byung ba ma yin/ byed pa pos gnas su byas pa ma yin te/ rgyu dang 'thun par 'bras bu 'byung ngo // 'bras bu mngon par mi shes pa'i rtog ge pa dag na re/ 'di ltar dbang po'i phyogs dag sa g.yo'o// rlung gi phyogs dag sa g.yo'o// chu lha'i phyogs dag sa g.yo ste/ lo legs par 'gyur ro// lo nyes par 'gyur ro// rgyal po la rung bar 'gyur ro// rgyal po la mi rung bar 'gyur ro// char legs par 'bab par 'gyur ro// char legs par 'bab par mi 'gyur ro// mtshon gyis 'khrug par 'gyur ro// mtshon gyis 'khrug pa med par 'gyur ro// ba lang dang bram ze 'phel bar 'gyur ro// ba lang dang bram ze 'grib par 'gyur ro zhes de ltar rtog ge pa dag rtog par byed do// de yang gcig cig yin te/ gal te 'dod rgyal ba brgya snyed yod pa de dag gi nang na 'di ltar 'du shes pa 'di kho na nyid gcig yin no zhes de dag rjod par byed do// de nas gzhan yang dge slong las kyi 'bras bu rnam par smin pa shes pa de lha ma yin mgul phreng dang / lha ma yin gyi dbang po brtan pa dang / klu'i rgyal po chos dang mi ldan pa rab 'joms la sogs pa 'jig rten la phan par mi byed pa shes nas/ gnyen po chos dang ldan pa la rjes su sems par byed de/ kye ma klu sdang ba de dag dang lha ma yin sdig can 'jig rten la mi phan par byed pa de dag ji ltar pham par 'gyur snyam nas des thos pa las byung ba'i shes pas brtags na/ 'di ltar gal te 'dzam bu'i gling du chos dang ldan zhing chos kyi rjes su 'jug pa'i mi dge sbyong du 'dzin pa dang / bram zer 'dzin pa dang / rigs kyi rgan rabs la gus par byed pa'i rgyal po dang blon po chen po 'byung na/ sa bla'i gnod sbyin de dag mthu che bar 'gyur te/ de dag gi klu dang / lha ma yin sdig can sa'i 'og na gnas pa de dag g.yos par mthong nas chos dang ldan zhing chos kyi rjes su 'jug pa'i sa bla'i gnod sbyin de dag gis bar snang la rgyu ba'i gnod sbyin rnams dang / klu'i rgyal po 'jog po dang / nor rgyas kyi bu la sogs pa la yang snga ma bzhin bsnyad do// de nas sa bla'i gnod sbyin de dag las thos nas bar snang la spyod pa'i gnod sbyin rdzu 'phrul che zhing mthu che bar 'gyur te/ rgyal chen bzhi'i lha kun tu rgyu ba rnams la sbran pa'i phyir khro ba'i shugs kyis kha rlangs dag par snang la 'byung zhing 'ong la/ 'di ltar lha dag klu sdang ba rnams dang / lha ma yin sdig can rnams mi chos dang ldan zhing chos kyi rjes su 'jug pa rnams ma rung bar bya ba'i phyir 'jug par byed do zhes bsnyad do// gnod sbyin gyi kha rlangs byung ba de rtog ge pa bstan bcos ngan pa la sems rnam par rmongs pa dag gis mthong nas/ 'di ltar gshin rje'i bu brgya rtsa gcig gi nang na gshin rje'i bu du ba mjug 'byung ngo zhes brjod de/ gnod sbyin mthu rab tu chen po brgya rtsa gcig gyen du 'gro ba snang ba dang mi snang ba gang yin pa de dag la rtog ge pa dag na re 'di ltar 'di ni gshin rje'i bu brgya rtsa gcig gi nang na mjug 'byung ngo zhes gzhan du yongs su rtog cing lo legs par 'gyur ro// lo nyes par 'gyur ro// rgyal po la rung bar 'gyur ro// rgyal po la mi rung bar 'gyur ro// mtshon gyis 'khrug par 'gyur ro// mtshon gyis 'khrug pa med par 'gyur ro// ba lang dang bram ze 'phel bar 'gyur ro// ba lang dang bram ze 'grib par 'gyur ro// char legs par 'bab par 'gyur ro// char legs par 'bab par mi 'gyur ro// yul mi che ge mo zhig la gnod par 'gyur ro// yul gyi mi che ge mo zhig la gnod par mi 'gyur ro zhes de dag la log par rtog par byed pa mthong ngo // de nas yang dge slong las kyi 'bras bu rnam par smin pa shes pa de/ klu rnams dang / lha ma yin sdig can g.yos pa rnams la rtog par byed de/ des thos pa las byung ba'i shes pas 'di ltar gnod sbyin rdzu 'phrul che zhing mthu che ba rnams lha kun tu rgyu ba rnams la sgrogs par byed pa sngar bstan pa ji lta ba bzhin mthong ste/ kun tu rgyu ba rgyal chen bzhi pa de rnams kyis kyang 'di ltar lha ma yin gyi phyogs ni 'grib bo// bdag cag gi lha'i phyogs kyi stobs ni rab tu che'o// 'dzam bu'i gling na chos dang ldan zhing chos kyi rjes su 'jug pa'i mi mar 'dzin pa dang / phar 'dzin pa dang / dge sbyong du 'dzin pa dang / bram zer 'dzin pa dang / sdom pa blangs pa dang / rigs kyi rgan rabs la gus par byed pa dag yod pas klu sdang ba dang / lha ma yin sdig can rnams las bdag cag rgyal bar 'gyur gyis ma 'jigs shig ma 'jigs shig ces sgrogs par byed do// gnod sbyin rdzu 'phrul che zhing mthu che ba de dag lha kun tu rgyu ba de dag la tshig de thos nas/ lha ma yin du gtogs pa la shin tu khro yang khro la rab tu dga' ba rnams klu'i rgyal po chos dang ldan zhing chos kyi rjes su 'jug pa 'jog po dang / nor rgyas kyi bu la sogs pa la de dag thams cad snga ma bzhin du bsnyad do// lus thams cad rab tu 'bar ba dag gal te nyin par 'ong na de'i tshe nyi ma'i 'od zer rnams zil gyis mnan nas mi mngon no// de nas lus thams cad rab tu 'bar ba dag klu chos dang ldan zhing chos kyi rjes su 'jug pa rnams la sbran pa'i phyir mtshan mo rgya mtsho'i nang du 'ong na de dag thams cad skye bo kun gyis mthong bar 'gyur la/ de mthong nas rtog ge pa rnams skar mda' ltung bar sems te/ 'di ltar skar mda' ltung bas lo legs par 'gyur ro// lo nyes par 'gyur ro// rgyal po la rung bar 'gyur ro// rgyal po la mi rung bar 'gyur ro// mtshon gyis 'khrug par 'gyur ro// mtshon gyis 'khrug pa med par 'gyur ro// mi ngas 'byung bar 'gyur ro// mi ngas 'byung bar mi 'gyur ro// ba lang dang bram ze dag 'phel bar 'gyur ro// ba lang dang bram ze dag 'grib par 'gyur ro zhes de ltar las mngon par mi shes pa dag 'thun par yongs su rtog par byed do// de nas yang dge slong de skar mda' ltung ba la rtog par byed de/ des thos pa las byung ba'i shes pas rgyu gzhan gyis skar mda' ltung ba ji ltar ltung ba mthong ste/ lha rnams kyi gzhal med khang mgyogs par nam mkha' la 'gro la/ gzhal med khang phan tshun 'gro ba gang yin pa de dag 'drud pa las me 'byung ba gang yin pa de dag la rtog ge pa dag na re/ 'di ltar skar mda' rab tu ltung ba las lo legs par 'gyur ro// lo nyes par 'gyur ro// rgyal po la rung bar 'gyur ro// rgyal po la mi rung bar 'gyur ro// bde bar 'gyur ro// mi bde bar 'gyur ro// ba lang dang bram ze 'phel bar 'gyur ro// ba lang dang bram ze 'grib par 'gyur ro zhes de ltar rtog ge pa las kyi 'bras bu mngon par mi shes pa dag 'jig rten pa'i mtshan ma'i ltas ston par byed do// de ci'i phyir zhe na/ de ltar las kyi 'bras bu rnam par smin pa phra mo so sor shes pa gang yin pa ni lha dang bcas pa dang / bdud dang bcas pa dang / tshangs pa dang bcas pa dang / dge sbyong dang bram zer bcas pa'i skye dgu dang / lha dang / mi dang / lha ma yin rnams kyi nang na de med de/ 'di ltar bdag cag gi chos 'dul ba la sems pa ni dge ba bcu'i las kyi lam gtso bor byed pa yin no// de nas yang dge slong las kyi 'bras bu rnam par smin pa shes pa de so sor rtog par byed de/ kye ma bar snang la rgyu ba'i gnod sbyin mthu bo che rnams kun tu rgyu ba'i lha rnams kyi drung dang / rgya mtsho na gnas pa'i klu chos dang ldan pa rnams kyi drung du ji ltar 'gro snyam nas/ des thos pa las byung ba'i shes pas brtags na/ bar snang la rgyu ba'i gnod sbyin rab tu 'bar ba rnams rgya mtshor zhugs te/ klu'i rgyal po chos dang ldan pa nor rgyas kyi bu dang / 'jog po la sogs pa la 'di ltar lha ma yin mgul phreng dang / lha ma yin gyi dbang po brtan pa de dag mtsho kun mthong du bdag nyid la lta bar byed do zhes snga ma bzhin bar snang la rgyu ba'i gnod sbyin rnams la thos nas klu'i rgyal po longs spyod ldan la gnas pa nor rgyas kyi bu dang / 'jog po la sogs pas bar snang la rgyu ba'i klu rnams la 'di ltar bdag gis chos dang mi ldan pa'i klu de dag mthus phyir bzlog cing bskrad de/ chad pas kyang bcad nas/ 'dzam bu'i gling na chos dang ldan pa rnams kyi lo legs par bya ba dang / char dbab pa dang / rlung gis gnod pa med par bya ba dang / 'dzam bu'i gling du 'bras sA lu dang / nas dang / bza' ba dag 'byung bar bya ba dang / chos dang ldan zhing chos kyi rjes su 'jug pa'i mi rnams kyi grogs bya'o zhes bsnyad do// klu de dag la de skad bsnyad nas sa bla'i gnod sbyin rnams klu chos dang mi ldan pa dag ga la ba der g.yul 'gyed pa'i phyir dong ste/ klu'i rgyal po rab 'joms dang / klu'i rgyal po bsgyings pa la sogs pa la/ 'di ltar khyed ni chos dang mi ldan zhing chos kyi rjes su mi 'jug pa yin la/ nged ni chos dang ldan zhing chos kyi rjes su 'jug pa yin te/ de ltar khyed cag dang nged cag mi 'thun par gyur cing 'gran zlar gyur pas nged cag ni khyed cag la brdeg pa'i phyir 'dir 'ongs so zhes smras so// de thos nas klu'i rgyal po rab 'joms dang / bsgyings pa la sogs pa de dag g.yul 'gyed du lhags te de dag phan tshun glog gi char mang po byung ba na/ de gang gi tshe mar 'dzin pa dang / phar 'dzin pa dang / dge sbyong du 'dzin pa dang / bram zer 'dzin pa'i skye dgu 'byung ba de'i tshe/ klu'i rgyal po nor rgyas kyi bu dang / 'jog po la sogs pa rgyal bar 'gyur la/ klu'i rgyal po rab 'joms la sogs pa pham par 'gyur te/ de ltar 'dzam bu'i gling du char legs par 'bab par 'gyur zhing des na lo legs par 'gyur ro// de'i tshe rtog ge pa dag na re 'di ni rgyu skar gyi yon tan yin no// 'di ni gza'i yon tan yin no// 'di ni ltas kyi yon tan yin no zhes brjod de char legs par 'bab pa gang dus dus su 'bab pas char dus dang 'thun par rab tu 'bab ste/ ba lang dang bram ze dag kyang de'i 'bras bu yin gyi gzhan gyi ni ma yin no zhe'o// gang gi tshe mar mi 'dzin pa dang / phar mi 'dzin pa dang / dge sbyong du mi 'dzin pa dang / bram zer mi 'dzin pa dang / chos dang mi ldan zhing chos kyi rjes su mi 'jug pa'i skye dgu dag 'byung ba de'i tshe/ klu'i rgyal po chos dang ldan pa nor rgyas kyi bu la sogs pa pham par 'gyur la/ klu'i rgyal po rab 'joms dang / klu'i rgyal po bsgyings pa la sogs pa rgyal bar 'gyur te/ lo nyes 'byung bar byed/ char 'bab mi mkhas par byed/ char drag rnams kyis lo tog ma rung bar byed/ than pa 'byung bar byed pa dang / bram ze rtog ge pa dag gzhan du sgyur bar byed de/ 'di ltar 'di ni rgyu skar gyi nyes pa yin no// 'di ni gza'i nyes pa yin no// 'di ni dus kyi nyes pa yin no// 'di ni ltas kyi nyes pa yin no zhes de ltar rtog ge pa las kyi 'bras bu mngon par mi shes pa dag 'di ltar gzhan du sgyur yang de kho na ni mi mthong ngo // de ci'i phyir zhe na/ de ni nga'i nyan thos sam/ nga'i chos 'dul ba 'di thos nas las kyi 'bras bu rnam par smin pa so sor shes pa gtso bor byed pa'am/ 'bras bu so sor shes pa ma gtogs par lha dang bcas pa'i 'jig rten dang / tshangs pa dang bcas pa dang / dge sbyong dang bram zer bcas pa'i skye dgu dang / lha dang mi dang lha ma yin rnams kyi yul gyi 'jug pa ma yin te/ gzhan ma yin par mthong ngo // de nas yang dge slong las kyi 'bras bu rnam par smin pa shes pa de lha ma yin gyi sa la rtog par byed de/ gang gi tshe gang du klu chos dang mi ldan zhing chos kyi rjes su mi 'jug pa rnams klu chos dang ldan pa rnams kyis pham par byas pa de'i tshe/ lha ma yin mgul phreng dag gis shes par 'gyur te/ lha ma yin mgul phreng dag dang / lha ma yin skar phreng gi grong khyer na gnas pa dang / gzhan tshal dang nags tshal na gnas pa de dag thams cad yi mug cing byin nyams la bzhin ngo tsha nas khyim du phyir lhags te/ kye e ma lha ma yin bdag cag rnams kyis lha rnams thub par ma nus la byin nyams so// gang gi tshe bdag cag gis lha rnams pham par byed nus zhig gu zhes de skad smras nas/ lha ma yin mgul phreng dag gis sgra gcan la/ lha ma yin gyi dbang po 'di ltar slad kyis yun mi ring bar bdag cag gis lha rnams pham par bgyid par rngo thogs kyis nan tan mdzad du gsol zhes smras pa dang / de skad thos nas/ lha ma yin gyi dbang po sgra gcan gyis lha ma yin mgul phreng dang / lha ma yin gyi dbang po brtan pa dag la 'di ltar ngas yun mi ring bar lha dag dbang po dang bcas te/ thub par bya yis snying las chung ngur 'khod cig ces smras so// sgra gcan las lha ma yin mgul phreng dag gis de skad thos nas/ de nas yid rab tu dga' ste/ rang gi gnas su zhugs so// de nas yang dge slong las kyi 'bras bu rnam par smin pa shes pa des lha ma yin gyi grong khyer skar phreng zhes bya ba la brtags nas/ phyi rol la yang so sor rtog par byed de/ mgul phreng zhes bya ba dag gis gzhan phyi rol gyi tshal dang / nags tshal rnam pa du yod snyam nas/ des thos pa las byung ba'i shes pas brtags na/ lha ma yin mgul phreng zhes bya ba dag gi tshal dang / bya rnams dang / nags tshal dang / nye ba'i tshal dang / lteng ka dang / 'bab chu'i dngo dang / pad ma'i rdzing rnams kyis dpag tshad khri phrag sum stong du gang ba/ bya ngang pa dang / kA raN+Da ba dang / ngur pa dag gis mdzes par byas shing nye bar brgyan la kun tu sdug par byas pa/ kun nas nyams dga' ba/ spro zhing rab tu dga' la/ rtag tu mang ba ji ltar 'dug pa mthong ste/ de na tshal chen po bdun yod pa la 'di lta ste/ gser gyi 'og phag sprin dang / rtag tu nyams dga' dang / skyed mos tshal dga' dang / 'bras bu rtag tu mdzes dang / rlung bde dang / tin di kun dga' dang / spras pa ste/ de dag ni lha ma yin mgul phreng dag gi skye bo gnas pa'i tshal chen po dag yin no// sa de dag kyang lha ma yin rtag tu dga' ba rnams kyis gang ba yin te/ lha ma yin las kyi 'bras bu la spyod pa rnams gnas par mthong ngo // de nas yang dge slong las kyi 'bras bu rnam par smin pa shes pa de lha ma yin mgul phreng dag gi las kyi 'bras bu rnam par smin pa la rtog par byed de/ mgul phreng dag las gang gis der skye bar 'gyur snyam nas/ des thos pa las byung ba'i shes pas brtags na/ phyi rol pa gang gis gtan pa dang bcas pa/ sdig pa dang bcas pa/ skyon dang bcas pas mchod sbyin byas shing bza' ba dang / bca' ba rab tu mang po dag bshams nas/ tshul khrims dang ldan pa la ma byin/ sems kyis ma bsgoms pa'i sbyin pa ngan pa sbyin pa de byin pa de ni lus dang bral nas ngan 'gro log par ltung ba dud 'gro'i 'gro ba lha ma yin mgul phreng rnams kyi nang du skye bar 'gyur la/ sbyin pa tha ma dang / 'bring dang / mchog rnams kyis bde ba tha ma dang / 'bring dang / mchog myong bar 'gyur te/ rgyu dang 'thun par 'bras bu 'byung bar 'gyur ba mthong ngo // de nas yang dge slong las kyi 'bras bu rnam par smin pa shes pa de lha ma yin gyi dbang po brtan pa'i las kyi 'bras bu rnam par smin pa la rtog par byed de/ las kyi 'bras bu rnam par smin pa gang gis brtan pa dag lha ma yin rnams kyi rgyal srid byed snyam nas des thos pa las byung ba'i shes pas brtags na/ 'di ltar mir gyur pa/ rkun ma gzhan gyi nor rdzas kyis 'tsho ba/ sems pa dang bral ba'i sems kyis phyi rol pa'i 'dod chags dang bral ba gcig la zas kyis tshim par byin pa'i las des lha ma yin rnams kyi rgyal srid byed pa mthong ngo // de nas yang dge slong de lha ma yin mgul phreng zhes bya ba'i tshe la rtog par byed de/ lha ma yin mgul phreng gi tshe'i tshad ji srid du thub snyam nas/ des thos pa las byung ba'i shes pa'am/ lha'i mig gis brtags na/ mi rnams kyi lo drug brgya gang yin pa de dag ni lha ma yin mgul phreng rnams kyis nyin zhag gcig la grangs brtsis pa de'i lo drug stong thub ste/ dus ma yin par 'chi ba ni yod do// legs par byas pa dang / nyes par byas pa'i las kyi 'bras bu ni las thams cad la rag las pa yin no// des dud 'gro'i 'gro bar bsdus pa lha ma yin gnyis pa dag gi sa la brtags na/ chos la chos kyi rjes su lta zhing gnas so// sems can 'khor bar gtogs pa thams cad ni chos la rten pa/ chos kyi 'gro ba chos skyob pa yin te/ legs par byas pas lha dang mi rnams kyi nang du skye la/ nyes par byas pas sems can dmyal ba dang / dang / dud 'gro rnams kyi nang du skye bar 'gyur ro// de nas yang dge slong las kyi 'bras bu rnam par smin pa shes pa de rtog par byed de/ ji ltar na lha kun tu rgyu ba rnams gnod sbyin rdzu 'phrul chen po rnams las thos nas/ ci zhig byed cig gu snyam nas/ des thos pa las byung ba'i shes pas brtags na/ 'di ltar lha kun tu rgyu ba rnams rgyal chen bzhi dang lha phreng thogs rnams la 'di ltar lha ma yin chos dang mi ldan zhing chos kyi rjes su mi 'jug pa rnams kyis klu rnams la 'di ltar chos dang ldan zhing chos kyi rjes su 'jug pa'i mi rgyu gang gis 'chi ba'i dus byas nas/ lha rnams kyi nang du skye bar 'gyur ba rnams la bar chad bya bar 'bod cig // de dag sbyin pa dang / tshul khrims dang / shes pa thams cad kyang kha zas la rag las pa yin la/ de dag kyang kha zas la rten pa yin pas/ 'dzam bu'i gling du khyed deng la/ lo tog thams cad dbrog pa dang / 'bru thams cad ma rung bar bya ba'i char phob shig ces rab tu gzengs stod par byed pa de dag bdag cag la bsnyad do// chos dang ldan zhing chos kyi rjes su 'jug pa bar snang la rgyu ba'i gnod sbyin gang yin pa de rnams kyis kyang de dag bdag cag la bsnyad la/ bdag cag gis kyang khyed cag la bsnyad pa lags so// khyed cag gis kyang nye ba na gnas pa'i lha gang yod pa de dag la bsnyad cing // lag na yol go thogs pa rnams kyis kyang pi bang can gsum pa rnams la/ pi bang can gsum pa rnams kyis kyang rtag tu myos pa rnams la bsnyad de/ de ltar rgyal chen bzhi pa rnams kyis chos dang mi 'thun pa 'di rgya cher bsnyad do// so so'i bye brag ji lta bu yin pa rgyal chen bzhi pa de rnams kyis kyang grong khyer chen po blta na sdug na lha'i 'dun sa chos bzang dag gi 'dod pa'i yon tan lnga 'byor par gyur pa'i lha rnams kyi dbang po kau shi ka la snga ma bzhin rgya cher bsnyad do// de nas lha rnams kyi dbang po kau shi kas 'jig rten skyong ba rnams la bsgo ba/ 'jig rten skyong ba dag 'dzam bu'i gling na ci sangs rgyas dkon mchog la dad dam/ chos dkon mchog la dad dam/ dge 'dun dkon mchog la dad dam/ dge sbyong du 'dzin tam/ bram zer 'dzin tam/ byas pa gzo'am/ byas pa la phan 'dogs sam/ drang ba yin nam/ drang ba'i rang bzhin can yin nam/ mar 'dzin tam/ phar 'dzin tam/ rigs kyi rgan rabs la gus par byed dam/ tshes grangs kyi smyung ba la nye bar gnas sam/ g.yo thabs dang tshul 'chos pa la ma chags sam/ gzhal lugs la g.yo byed cing mi slu'am/ phan tshun gnod pa dag byed dam mi byed/ 'dzam bu'i gling du deng la rtogs shig ces bsgo ba dang / lha de ltar 'tshal lo zhes smras nas/ 'jig rten skyong ba dag mi rnams la phan par bya ba'i phyir 'dzam bu'i gling ga la ba der dong ste/ yul nas yul/ ljongs nas ljongs/ grong rdal nas grong rdal/ grong nas grong // grong khyer nas grong khyer/ tshong rdal nas tshong rdal du de dag rtog par byed de/ 'dzam bu'i gling na chos dang ldan zhing chos kyi rjes su 'jug pa'i mi dag gang gnas pa 'dzam bu'i gling 'di thams cad la snga ma bzhin so sor rtog par byed do// 'jig rten skyong ba bzhi po de dag gal te/ chos dang ldan zhing chos kyi rjes su 'jug pa'i skye dgu dag mthong na de ltar rgya mtsho'i nang du zhugs nas longs spyod ldan na gnas pa'i klu nor rgyas kyi bu dang / 'jog po la sogs pa la klu dag ma 'jigs shig // grogs po dag ma 'jigs shig // dam pa'i chos kyi phyogs ni 'phel lo// bdud kyi phyogs ni 'grib bo// mun nag mi gsal ba'i phyogs ni sel lo// bdud kyi phyogs ni srabs so// chos dang ldan zhing chos kyi rjes su 'jug pa'i lha dang mi dang klu rnams rab tu dga'o// chos kyi rnga ni kun tu brdungs so// chos kyi dbyangs rab tu len du bcug ste/ lha'i phyogs ni 'phel lo// bdud kyi phyogs ni 'grib bo// klu dang lha ma yin chos dang mi ldan pa rnams ni 'grib cing 'dug go zhes bsnyad do// de thos nas klu nor rgyas kyi bu dang / 'jog po la sogs pa dga' bar gyur pa rnams kyis 'jig rten skyong ba mgu ba dag la 'di skad ces lha dag bdag cag rab tu dga' ste/ bdag cag dang mi'i 'jig rten na mi rnams la klu dang lha ma yin chos dang mi ldan pa rnams kyis bar chad bya bar mi nus te/ rab tu dga' zhing mchis so zhes de skad lha rnams kyi dbang po brgya byin la gsol cig ces smras pa dang / de skad thos nas klu rnams kyi drung nas/ 'jig rten skyong ba dag lha rnams kyi dbang po brgya byin ga la ba der dong ste/ snga ma bzhin de skad bsnyad pa dang / de nas lha rnams kyi dbang po brgya byin yid rab tu dga' nas// 'di ltar tshigs su bcad de smras pa/ thub pa de nyid gzigs pa yis// khyed la lam btod 'di gsungs la// mi gang rab tu gnas pa ni// lha yi 'dun sar 'gro bar 'gyur// sems can rnams la bden dang de bzhin du// sbyin dang byams pa srung zhing tshig snyan smra// yang dag lta dang dri ma bral ba'i yid// sangs rgyas kyis ni mtho ris lam du gsungs// dkar po'i chos dang yang dag ldan// dkar po'i chos la rten pa rnams// snang las snang ba'i me tog dang // sgron las sgron ma gzhan 'byung ltar// snang las snang ba'i mchog 'byung zhing // bde las shin tu bde bar 'gro// de bas skyes bu sgron ma mchog // ngam grog tu ni ltung mi 'gyur// rtag tu nor bu dri med ltar// rtag tu gang zhig sems dag pa// de ni zhi ste nga med brtan// lha rnams kyi ni nang du 'gro// bsam gtan tshul khrims ting 'dzin dag // gang gi sems la shin tu bsgoms// brtan po de ni gser 'dra ste// lha rnams kyi ni nang du 'gro// srog gcod pa dag spangs pa dang // sems can kun la snying rje mchog // brtse ldan drang po zhi ba dag // lha rnams kyi ni nang du 'gro// 'jig rten kun la tshig 'jam zhing // zhe sdang las ni rnam spangs la// sdig pa'i chos kyis ma gos pa// lha rnams kyi ni nang du 'gro// gang la rtswa dang gser mnyam zhing // gang gis 'dod pa dug lta bu// 'dod pa spangs pa'i brtan po de// lha rnams kyi ni nang du 'gro// 'dod chags rgyu ste yid 'ong ba'i// yul gyis ma drangs gang yin pa// de ni 'jigs pa'i dgon las rgal// lha rnams kyi ni nang du 'gro// grogs po gnyen bshes rtsa lag dang // phan tshun mi 'thun gyur pa la// gang zhig shin tu sdums byed pa// lha rnams kyi ni nang du 'gro// 'dod pa'i 'dam las drangs shing skyon bsal ba// sems can kun la rtag tu bde 'dod gang // de ni dri med zhi ba yid grol zhing // de ltar bdud kyi stobs ni 'joms par byed// gang zhig dbang la blo gnas shing // blo yi dbang du mi 'gro gang // de ni dgra las rnam rgyal te// lha rnams kyi ni nang du 'gro// lus kyi las mtha' dge ba dag // sdig las bral ba bde ldan gang // de ni 'dod spangs bsam gtan pa// lha rnams kyi ni nang du 'gro// sdig pa'i grogs po rnam spangs shing // sred pa'i zhags las rnam grol ba// bud med zhags pas ma bcings pa// lha rnams kyi ni nang du 'gro// gang dag chos la rab 'bad cing // sbyin dang tshul khrims ting 'dzin ldan// blo gros brtan zhing rtag brtson pa// lha rnams kyi ni nang du 'gro// ral gris zhags pa bcad pa ltar// gang gis 'ching ba bcad pa de// rang dbang zhags pa bcad pa yin// lha rnams kyi ni nang du 'gro// 'dod pa'i dri mas ma gos brkam pa med// skyon dag spangs shing bcom ste sred dang bral// nyes med dri bral sems can brtan pa de// rang gi 'bras bu la spyod mtho ris 'gro// sems can mir ni gyur pa gang // legs par byas pa mang spyad pa/ las kyi rnam smin de yis su// lha yi 'jig rten rab tu 'gengs// mi yi mthu yis lha 'byung la// lha yi mthu yis mi 'byung ste// phan tshun mthus 'byung 'di dag ni// dam pa'i chos kyi lam du gnas// lha yi bde 'gro mi yin la// mi yi bde 'gro lha yin te// ngan song gsum gyi sa dag ni// dge ba'i las rnams spangs pa yin// de ni khyed yin rtag tu brtson// legs par mthong ba mchog yin te// rtag tu chos spel byed pa gang // lha mchog rnams ni rab tu 'bod// bde ba thams cad chos la las// mya ngan 'das pa chos la las// gnyid log rnams la chos ston cig // 'gro ba mchog ni chos yin no// de skad ces bsgo nas lha rnams kyi dbang po brgya byin 'jig rten skyong ba de dag la yang 'di skad du mi rnams yongs su bsrung ba'i phyir dang / chos rnams 'phel bar bya ba'i phyir 'bod cig ces bsgo'o// de nas yang dge slong las kyi 'bras bu rnam par smin pa shes pa des lha rnams kyi sems kyi rtog pa rig nas nang gi chos la chos kyi rjes su lta zhing gnas so// de nas yang dge slong las kyi 'bras bu rnam par smin pa shes pa des lha ma yin rnams kyi sa gnyis pa la brtags nas/ sa gsum pa la rtog par byed de/ lha ma yin rnams kyi sa gsum pa'i rnam pa ji lta bu yin snyam nas/ des thos pa las byung ba'i shes pas brtags na/ sa gzhi gsum pa gang yin pa ni dpag tshad nyi khri chig stong yod do// sa gzhi de yang gnas bzang po zhes bya ste/ tshal dang / nags tshal dang / lteng ka dang / 'bab chu'i dngo dang / skye bo 'thun pa sna tshogs kyis gang ba/ rtag tu spro ba dang / rol mo'i sgra snyan pas gang ngo // grong khyer zab pa zhes bya ba dpag tshad brgyad stong pa yod de/ grong khyer de na lha ma yin gyi dbang po me tog phreng zhes bya ba gnas so// lha ma yin de rnams kyang rtse ba la gnas pa zhes bya la/ grong khyer zab pa de yang rin po che'i rnam pa du ma dang / tshal dang / nags tshal dang / lteng ka dang / pad ma'i rdzing rab tu mang po dang ldan pa/ 'dam dang rnyog pa dang bral ba'i pad ma skye ba'i rdzing rnams kyis mdzes par byas pa lha ma yin rtse ba'i grogs po dang ldan pa rnams kyis kun nas yongs su bskor ba/ dus tshigs drug nyams dga' ba/ tshal chen po bzhi rnams kyis mdzes par byas pa la 'di lta ste/ dril bu g.yer kha'i phreng ba'i tshal zhes bya ba/ gang du dril bu g.yer kha'i shing ljon pa rtag tu sgra dbyangs snyan pa 'byin pa dang / 'di ltar tshal gnyis pa gser phreng zhes bya ba gang du gser gyi shing ljon pa skye ba dang / tshal gsum pa me phreng zhes bya ba gang du me lta bu'i shing ljon pa 'bras bu dmar po 'byung ba dang / tshal bzhi pa 'dres pa zhes bya ba gang du me tog dang 'bras bu 'dres pa rnams kyis mdzes par byas pa yin te/ tshal bzhi po de rnams kyis lha ma yin gyi grong khyer zab pa mdzes par byas so// gang na lha ma yin rtse ba'i grogs dang lhan cig gnas pa ni lha dang 'thun par bde bar gnas pa yin te/ de ltar gnas pa de dag ni me tog phreng dang / phye ma dang / byug pa rnams kyis lus brgyan pa/ spro ba dang / dga' ba dang / rtse ba dang / rgal ba dang / dgod pa rnams kyis rtag tu gnas pa/ lha ma yin gyi bu mo 'bum snyed kyis yongs su bskor ba/ lha ma yin gyi dbang po me tog phreng gis bskyangs pa/ skyed mos tshal du rtag tu rtse bar gnas pa/ lus kyi bar bar ni rin po che rnam pa sna tshogs kyis brgyan pa yin te/ lha ma yin gyi dbang po brtan pas gnas gnyis pa na gnas pa/ lha ma yin 'dzam b+ha zhes bya ba/ lha ma yin me tog phreng zhes bya ba'i drung du mngags te/ 'di ltar mi'i 'jig rten na mi 'di dag thams cad mar 'dzin pa dang / phar 'dzin pa dang / dge sbyong du 'dzin pa dang / bram zer 'dzin pa dang / byas pa la phan 'dogs pa yin la/ de ltar gnas pa de dag ni mi mthu che ba rnams kyis lha rnams mthu che ba yin te/ des na bdag cag dang klu dang bcas pa rnams kyis nges par lha dang mi rnams kyi dam pa'i chos kyi bar chad bya ba la 'bad par bya'o zhes snga ma bzhin du de dag thos nas/ gnas gsum pa na gnas pa lha ma yin gyi dbang po me tog phreng shin tu mi dga' ste/ bdag cag gi dgra bo lha 'di dag ni mi la rag las pa yin pas/ lha dang mi'i bar chad bya'o zhes smras so// de nas lha ma yin rtse zhing gnas pa mtshon dang go cha sna tshogs kyis lus rnam par brgyan pa/ shin tu chas pa rnams klu rnams kyi gnas longs spyod ldan ga la ba der dong ngo // de nas lha ma yin gyi sgra de dag thos nas klu'i rgyal po chen po nor rgyas kyi bu dang / 'jog po la sogs pa lus la glog gi phreng ba 'bar ba 'byung ba/ shin tu chas pa rnams glog mang po char ltar 'byin pa na rgya mtsho'i dbus nas klu 'bum phrag bye ba du ma dag mngon par 'byung ngo // de nas lha ma yin de rnams dang / klu de rnams rgya mtsho'i dbus su g.yul chen po 'gyed par 'gyur te/ de gang gi tshe chos dang ldan zhing chos kyi rjes su 'jug pa'i mi 'byung ba de'i tshe lha ma yin rnams pham par 'gyur la/ gal te chos dang mi ldan zhing chos kyi rjes su mi 'jug pa'i skye dgu 'byung na snga ma bzhin de'i tshe lha ma yin gyi phyogs rgyal bar 'gyur te/ klu'i phyogs pham par 'gyur ro// de ltar thams cad chos la rag las pa yin te/ de gang gi tshe klu pham par gyur na/ de dag kun tu rgyu ba'i lha rnams la kye grogs po dag 'di ltar lha ma yin rnams kyi mthu la bgegs bya ba'i phyir 'bod cig ces smras so// de nas kun tu rgyu ba'i lha khro bas gdungs pa rnams kha rlangs 'byin bzhin du rgyal chen bzhi'i lha rnams la/ kye lha dag 'di ltar lha ma yin gyi phyogs 'di ni mthu che ste/ klu rnams ni pham mo// lha ma yin rnams ni rgyal gyis g.yul bsham pa la rab tu 'bod cig ces smras so// kun tu rgyu ba'i lha'i bu de dag dang / kha rlangs de mthong nas kyang rtog ge pa dag na re/ 'di ltar du ba mjug byung ste/ lo legs par 'gyur ro// lo nyes par 'gyur ro// char legs par 'bab par 'gyur ro// char legs par 'bab par mi 'gyur ro zhes snga ma bzhin du sbyar te/ 'di ni du ba mjug ston pa'i rgyu gnyis pa yin no// de gang gi tshe lha dang / klu dang / gnod sbyin dag rgyal bar 'gyur ba de'i tshe/ char legs par 'bab cing lo legs par 'gyur// de'i tshe nad 'byung bar mi 'gyur zhing // mtshon gyis 'khrug par mi 'gyur ba dang / 'di lta ste/ rtog ge pa dag na re 'di ltar gzas char phab bo zhes bya ba la sogs pa rgya cher sbyar ro// de nas gang gi tshe chos dang mi ldan zhing chos kyi rjes su mi 'jug pa'i skye dgu 'byung zhing mar mi 'dzin pa dang / phar mi 'dzin pa dang / rgan rabs la gus par mi byed pa de'i tshe/ lha ma yin gyi phyogs ni rgyal bar 'gyur te/ char mi 'bab cing chos dang mi ldan pa rnams kyis lo legs par mi 'gyur la/ mtshon gyis 'khrug par yang 'gyur ro// de la rtog ge pa dag gzhan du sgyur te/ gza'i nyes pas char mi 'bab bo// rgyu skar gyi nyes pas lo legs par mi 'gyur ro zhes snga ma bzhin du sbyar te/ de ltar chos dang chos ma yin pa mngon par mi shes pa rtog ge pa dag gzhan du sgyur zhing 'jig rten pa la gzhan du sgrogs so// de ltar mi shes pas nyams pa thams cad ni mu stegs ya mtshan gyi blor 'gyur ro// gang gi tshe lha ma yin rnams kyis klu rnams zil gyis mnan pa de'i tshe/ de nas yang 'jig rten skyong ba bzhi dag rgyal chen bzhi pa rnams la 'di ltar sgra sgrogs par byed de/ chos lugs rgyal bar gyur cig chos min rgyal ma gyur// bden pa rgyal bar gyur cig pa rgyal ma gyur// lha rnams rgyal bar gyur cig lha min rgyal ma gyur// snang ba rgyal bar gyur cig mun pa rgyal ma gyur// sbyin pa rgyal bar gyur cig 'jungs pa rgyal ma gyur// tshul khrims rgyal bar gyur cig gsod pa rgyal ma gyur// sangs rgyas rgyal bar gyur cig mu stegs rgyal ma gyur// brtan pa rgyal bar gyur cig g.yo ba rgyal ma gyur// chos bzhin rgyal bar gyur cig dor sgyu rgyal ma gyur// snying rje rgyal bar gyur cig brtse med rgyal ma gyur// byams pa rgyal bar gyur cig khro ba rgyal ma gyur// brgya byin rgyal bar gyur cig lha min rgyal ma gyur// gong ma rgyal bar gyur cig 'og ma rgyal ma gyur// 'grangs pa rgyal bar gyur cig bkres pa rgyal ma gyur// ye shes rgyal bar gyur cig gti mug rgyal ma gyur// bya ba rgyal bar gyur cig bya min rgyal ma gyur// brtson 'grus rgyal bar gyur cig le lo rgyal ma gyur// skyes pa rgyal bar gyur cig bud med rgyal ma gyur// rgan rabs rgyal bar gyur cig byis pa rgyal ma gyur// bzod pa rgyal bar gyur cig sdang ba rgyal ma gyur// mi rnams rgyal bar gyur cig rab 'joms la sogs pa// phung bar byed pa'i klu rnams rgyal bar ma gyur cig // nyin mo rgyal bar gyur cig mtshan mo rgyal ma gyur// zla ba rgyal bar gyur cig gza' rnams rgyal ma gyur// lo tog rgyal bar gyur cig rtsigs ma rgyal ma gyur// bde ba rgyal bar gyur cig bde min rgyal ma gyur// nad med rgyal bar gyur cig nad rnams rgya lam gyur// 'jam po rgyal bar gyur cig rtsub po rgyal ma gyur// thar pa rgyal bar gyur cig bcings pa rgyal ma gyur// gzhung lugs rgyal bar gyur cig lugs min rgyal ma gyur// gces pa rnams ni thams cad rab tu rgyal bar shog // gces min dag ni dus rnams kun tu bcom par shog // de ltar 'jig rten skyong ba bzhi dag rnga bo che thogs nas lha rnams la rgyugs shig rgyugs shig ces smras so// de nas lha rnams de dag gis smras pa thos nas mtshon cha dang go cha sna tshogs bgos te/ klu rnams dang / lha ma yin rnams lhan cig g.yul 'gyed par mig btsums pa tsam gyi tshad du der thams cad phyin to// de nas lha ma yin rnams kyis de dag la brtags nas/ 'di ltar dge sbyong du 'dzin pa dang / bram zer 'dzin pa'i skye dgu 'byung ba snga ma bzhin sbyar te/ de'i tshe lha ma yin rnams kyis lha de dag mthong nas/ sa'i 'og gzhan ga la bar thams cad du 'jug par byed do// gal te dge sbyong du mi 'dzin pa dang / bram zer mi 'dzin pa'i skye dgu 'byung na/ lha rnams dang de dag lhan cig g.yul 'gyed par shom ste/ de dag yud tsam zhig g.yul bkye nas lha rnams kyis pham par byas nas/ de nas yang lha ma yin gyi dbang po me tog phreng dang / lha ma yin pham pa rnams dang lhan cig rang rang gi gnas su 'jug pa mthong ngo // de nas yang dge slong las kyi 'bras bu rnam par smin pa shes pa des lha dang lha ma yin gyi g.yul mthong nas/ yang dag pa ji lta ba bzhin chos la chos kyi rjes su lta zhing gnas so// de nas yang dge slong las kyi 'bras bu rnam par smin pa shes pa de gnas gsum pa la gnas pa zhes bya ba'i lha ma yin me tog phreng zhes bya ba la sogs pa'i las kyi chos kyi rnam par smin pa la rtog par byed de/ las kyi chos kyi rnam par smin pa gang gis lha ma yin gnas gsum pa gnas bzang du skye bar 'gyur snyam nas/ des thos pa las byung ba'i shes pas brtags na/ gang gis dus su sbyor ba'i don du gyad dam/ sil khrol ba'am/ du gul la ka ba'am/ bsdus pa'am/ dga' 'dun par gyur pa dag la sbyin pa ngan pa byin pa de sems pa dang mi ldan zhing // zhing bzang po ma yin pa la byin pa de lus dang bral nas ngan 'gro log par ltung ba gnas gsum pa na gnas pa'i lha ma yin rnams kyi nang du skye bar 'gyur ro// de dag ni mi rnams kyi lo bdun brgya gang yin pa de dag gi nyin zhag gcig yin la/ bgrang ba de yi lo bdun stong thub ste/ dus ma yin par 'chi ba ni yod par mthong ngo // de nas yang dge slong las kyi 'bras bu rnam par smin pa shes pa de/ lha ma yin gyi bdag po me tog phreng gi las kyi 'bras bu rnam par smin pa la sems par byed de/ des thos pa las byung ba'i shes pas brtags na/ 'di ltar sems pa dang mi ldan pa gang gis tshul khrims 'chal ba la zan gcig byin na las des lha ma yin gyi gnas zab par lha ma yin gyi bdag po bdud rtsi dri ma can za bar 'gyur ba mthong ngo // de nas yang dge slong las kyi 'bras bu rnam par smin pa shes pa de sa gzhan bzhi pa la rtog par byed de/ des thos pa las byung ba'i shes pas 'di ltar dud 'gror gtogs pa lha ma yin gyi gnas gzhan bzhi pa mi g.yo ba zhes bya ba dpag tshad nyi khri chig stong yod pa mthong ngo // de'i dbus na grong khyer mdzes pa zhes bya ba dpag tshad brgyad stong pa gcig yod do// gnas de yang dpag tshad khri sum stong yod de/ grong khyer de na lha ma yin gyi dbang po rab spro zhes bya ba gnas so// gnas de na lha ma yin gnas pa gang yin pa de dag gi ming ni kun spro zhes bya ste/ stobs che ba yin no// rgyal po de yang lha ma yin de dag pas stobs shin tu che ba yin te/ shin tu bde ba/ shin tu brtan pa/ mthu dang ldan pa/ rdzu 'phrul dang ldan pa/ gar yang 'jigs pa med pa/ dbang po dang bcas pa'i 'jig rten yang grangs su mi rtsi ba/ brtson 'grus lhag pas rab tu rgyags pa thams cad sa'i 'og gi gting na gnas pa yin la/ de las 'og tu gyur pa ni gzhan gang yang med de/ de nor bu'i sa gzhi'i steng na gnas so// de rtag par yid rab tu dga' zhing rtag tu spro la dga' ba rtag par yid sna tshogs su shin tu phye ba/ yul gyi srid pa sna tshogs la rnam par chags pa dag gnas gzhan bzhi pa grong khyer zab pa na shin tu bde bar gnas so// grong khyer de yang kun nas pad ma'i rdzing dang / lteng ka dang / 'bab chu'i dngo dang / bskyed pa'i sa dang / ra bas mdzes par byas pa/ rin po che sna bdun gyi khang pas brgyan pa/ 'gran zla dang bral ba/ phan tshun bshes gnyen mi 'thun pa dang bral ba/ phan tshun 'khrug pa dang bral ba/ 'gran zla'i 'jigs pa dang bral ba/ nam mkha' gnyis pa lta bu yin te/ ji ltar nam mkha' la gza' dang / rgyu skar dang / skar ma'i tshogs rnam pa du ma dag gis mdzes par byas pa de ltar grong khyer de yang kun nas rin po che rnam pa sna tshogs dag gis brgyan cing mdzes pa yin no// 'dir tshigs su bcad pa/ byed kun sems la rag las shing // 'bras bu sems la rag las mthong // ji ltar sems ni sna tshogs ltar// de lta bur ni 'bras bu'ang mthong // 'jig rten srid gsum rjes 'gro 'di// thams cad sems kyis sna tshogs bris// sems kyi dbang du ma gyur gang // de yi gnas ni ye med do// yid ni thar dang bcings pa yi// gnyis kyi gzhi dang rgyu ru 'gyur// dge ba yis ni skye bo 'grol// mi dges myur du 'ching bar byed// de ltar sems can sems kyi dbang // srid gsum dag na 'khyam par 'gyur// sred pas rmongs pa'i sems can rnams// sems kyi dbang du gyur nas 'gro// dmus long lam bzang mi mthong ltar// mya ngan 'das pa thob mi 'gyur// ji ltar sems can de rnams kyis yang dag pa'i lam bsgrubs pa de ltar rgyu sna tshogs dang 'thun par gyur pa'i gnas de sna tshogs su snang ngo // 'di ltar gnas de grong khyer de'i phyi rol na 'dug pa yin te/ shing ljon pa dang / nye ba'i tshal dang / lteng ka dang / grong rdal dang / pad ma'i rdzing dang / chu bo rnam pa sna tshogs dang / bya rnam pa brgya snyed kyis mdzes par byas pa yin no// de'i gnas bzhi pa de na lha ma yin gnas pa gang yin pa de dag kun spro zhes bya ste/ brtan pa/ bag tsha ba med pa/ cha byad dang rgyan shin tu bzang bas lus brgyan pa rnams gnas pa/ phan tshun yid la cung zad kyang 'khrug par mi byed pa/ rtag tu yid la spro zhing dga' ba dang ldan pa/ bud med cha byad dang rgyan sna tshogs kyis brgyan pa'i tshogs rnams kyis yongs su bskor cing gnas te/ brgya'am yang na stong du dga' bar byed/ rtse bar byed/ yongs su spyod par byed do// gnas bzhi pa de yang nor bu thogs pa'i bud med rnams kyis rtag tu brgyan pa/ lha ma yin kun spro rnams rtag tu lha ma yin gyi dbang po rab spro'i bka' shin tu nyan pa/ yid shin tu phye ba/ de la bka' nyan pa'i ngo bo ni rtag tu dbang du gyur par mthong ngo // de nas yang dge slong las kyi 'bras bu rnam par smin pa shes pa de/ lha ma yin gyi dbang po rab spro'i las kyi rnam par smin pa la rtog par byed de/ der las gang gis skye bar 'gyur snyam nas/ des thos pa las byung ba'i shes pas brtags na/ 'di ltar 'das pa'i dus na log par lta ba la zhen pa/ las kyi 'bras bu mngon par mi shes pa/ sangs rgyas dang / chos dang / dge 'dun las phyir phyogs par gyur pa gang la re zhig cig na dge slong tshul khrims dang ldan pa/ shin tu brtson 'grus dang ldan pa lam du zhugs par gyur pa zhig gis nan gyis bsod snyoms gcig bslangs pa dang byin no// byin nas kyang bdag gis bsod snyoms byin pa'i 'bras bu ni don med cing 'di las bdag gi chos su 'gyur ba yang med la/ log par rab tu byung ba/ dmangs rigs 'di la bdag gis bsod snyoms sbyin pa 'di ni tshwa sgo can la bsod snyoms byin par zad do zhes kyang smra la/ zhing 'ba' zhig yon tan dang ldan la/ gzhan gyi ngo chen gyis sbyin pa tsher ma can nyams pa byin pa des lus dang bral nas ngan 'gro log par ltung ba dud 'gro rnams kyi nang du skye bar 'gyur te/ sa gzhi shin tu 'byor pa/ rin po ches brgyan pa/ g.yo ba med pa dag tu zhing shin tu yon tan dang ldan pa dang / sems pas dngos po ma bzung ba de'i las kyi rnam par smin pas lha ma yin kun spro zhes bya ba rnams kyi bdag po rab spro zhes bya ba so sor 'gran pa lta bu'i bde ba thams cad dang ldan par 'gyur ba mthong ngo // // 'phags pa dam pa'i chos dran pa nye bar gzhag pa/ bam po nyer gsum pa/ de nas yang dge slong las kyi 'bras bu rnam par smin pa shes pa des lha ma yin kun spro zhes bya ba rnams kyi las kyi rnam par smin pa la rtog par byed de/ las kyi rnam par smin pa gang gis lha ma yin gyi gnas su lha ma yin kun spro dag ji ltar skye bar 'gyur snyam nas/ des thos pa las byung ba'i shes pas brtags na/ sred pa'i ro la zhen par gyur pa gang sems can yod pa'i tshal du gnas te/ 'di ltar tshal de dag na sems can 'khod pa de rnams sus kyang ma bsdus/ gang gis kyang lhug par ma bkod de/ bdag gis tshal 'dir bsdu bar bya'o snyam nas/ sems can la snying brtse ba'i phyir dang / bdag nyid kyi 'tsho ba sbrang rtsi dag 'dod pa'i phyir sdud par byed na/ de lus dang bral nas lha ma yin rnams kyi nang du skye bar 'gyur te/ de'i 'tsho ba'i phyir sems can bsrungs pa'i rnam par smin pa'i rgyus/ kun spro rnams kyi nang du skye bar 'gyur ba mthong ngo // de nas yang dge slong las kyi 'bras bu rnam par smin pa shes pa des/ lha dang lha ma yin g.yul 'gyed pa la rtog par byed de/ des thos pa las byung ba'i shes pas brtags na/ 'di ltar klu'i gtso bo longs spyod ldan na gnas pa chos dang ldan zhing chos kyi rjes su 'jug pa mgo bdun yod pa 'di lta ste/ klu'i rgyal po nor rgyas kyi bu dang / klu'i rgyal po 'jog po dang / klu'i rgyal po bzang po dang / klu'i rgyal po ro hi na dang / klu'i rgyal po sprin phreng dang / klu'i rgyal po klong dang / klu'i rgyal po kun 'gro dang / klu'i rgyal po rab spro dang / klu'i rgyal po char 'bebs te/ de dag ni chos dang ldan zhing chos kyi rjes su 'jug pa/ yang dag pa'i lta ba dang / tshul khrims la zhugs pa yin no// snga ma bzhin du sbyar te/ chos dang mi ldan zhing chos kyi rjes su mi 'jug pa la 'di lta ste/ klu'i rgyal po rab 'joms dang / klu'i rgyal po bsgyings pa dang / klu'i rgyal po nag po dang / klu'i rgyal po hu lu hu lu dag pham par gyur pa de'i tshe sa'i 'og na gnas pa dang / ri rab la rten pa dang / chu'i nang du zhugs pa ga la ba der rgyug par byed de/ 'di lta ste/ gnas dang po la rten pa'i lha ma yin rnams kyis gnyis shing rtse ba zhes bya ba'i lha ma yin de dag la smras pa/ klu'i rgyal po nor rgyas kyi bu dang / 'jog po la sogs pa 'di dag dang rgyal chen bzhi'i lha dang bcas pas bdag cag gtses kyis khyed bdag cag gi grogs su tshur shog rgyug // de nas de thos nas lha ma yin gnyis shing rtse ba dag lha ma yin gyi grong khyer 'od ldan zhes bya ba gang na lha ma yin gyi dbang po sgra gcan gnas pa ga la ba der dong ste phyin nas/ lha ma yin gyi dbang po sgra gcan la snga ma bzhin du thams cad bsnyad do// de nas gal te lha ma yin gyi dbang po sgra gcan 'di ltar dge sbyong du 'dzin pa dang / bram zer 'dzin pa dang / byas pa la phan 'dogs pa dang / rigs kyi rgan rabs la gus par byed par shes pa de'i tshe lha ma yin gyi dbang po sgra gcan klu'i rgyal po rab 'joms la sogs pa la/ 'di ltar bdag cag gi gnas gnyis pa na gnas pa'i lha ma yin rnams la 'di ltar lha rnams kyis bdag cag mngon par gtses so zhes sbran par bya ba'i bar du snga ma bzhin du sbyar te/ klu'i rgyal po 'jog po la sogs pa de dag nyid khog shig khog shig ces bsgo'o// de nas lha ma yin gyi dbang po sgra gcan gnas gnyis pa na gnas pa'i lha ma yin mgul phreng zhes bya ba de dag la 'di ltar klu'i rgyal po rab 'joms la sogs pa/ klu'i rgyal po nor rgyas kyi bu dang / 'jog po la sogs pa dang / rgyal chen bzhi'i ris kyi lha rnams kyis mngon par gtses so zhes smras so// de nas de thos nas/ lha ma yin mgul phreng dag lha ma yin gyi grong skar phreng zhes bya ba na lha ma yin gyi dbang po 'khod pa gang yin pa de dag la 'di ltar kye rgyal po chen po bdag cag la lha ma yin gyi dbang po sgra gcan dang / klu'i rgyal po rab 'joms la sogs pa na re 'di ltar klu'i rgyal po rab 'joms la sogs pa dag klu'i rgyal po 'jog po dang / nor rgyas kyi bu la sogs pa dang / rgyal chen bzhi'i lha rnams kyis mngon par gtses so zhes mchi'o// lha ma yin gyi dbang pos de thos nas/ gal te dge sbyong du 'dzin pa dang / bram zer 'dzin pa'i skye dgu chos kyi rjes su 'jug pa 'byung ba dang / bdag nyid kyi stobs che chung mthong ba de'i tshe/ lha ma yin mgul phreng de dag la 'di ltar kye ma 'dzam bu'i gling gi mi rnams chos dang ldan zhing chos kyi rjes su 'jug pas lha rnams stobs rab tu che ste/ 'di dag bdag gis gnas gsum pa na gnas pa'i lha ma yin rnams la snga ma bzhin bsnyad par bya'o zhes smras so// de nas lha ma yin kun 'gro zhes bya ba la bsnyad do// de nas lha ma yin kun 'gro dag gis gang na lha ma yin gyi dbang po me tog phreng zhes bya ba gnas pa'i grong khyer zab pa zhes bya ba ga la ba der dong ste lha ma yin kun 'gros de thams cad snga ma bzhin bsnyad do// de nas lha ma yin gyi dbang po me tog phreng zhes bya bas/ gal te chos dang ldan zhing chos kyi rjes su 'jug pa/ dge sbyong du 'dzin pa dang / bram zer 'dzin pa'i skye dgu mthong na/ des lha ma yin de dag la 'di ltar gnas bzhi pa na gnas pa'i lha ma yin rnams la mngon par bsnyad par bya'o zhes smras so// de nas gnas gsum pa na gnas pa'i lha ma yin gyi dbang pos gnas bzhi pa la gnas pa'i lha ma yin rnams 'khod pa ga la ba der dong ste/ 'di ltar klu'i rgyal po rab 'joms la sogs pa dag klu'i rgyal po 'jog po dang / nor rgyas kyi bu la sogs pa rgyal chen bzhi'i lha rnams kyis mngon par gtses te/ de ltar klu 'di dag ni bdag cag gi phyogs yin pas bdag cag rnams kyis nges par lha rnams kyi bar chad bya ba la 'bad par bya'o zhes smras so// de nas gnas bzhi pa la gnas pa'i lha ma yin dpung dag gis de dag mthong nas/ grong khyer zab pa zhes bya ba gang na lha ma yin gyi dbang po rab spro zhes bya ba ga la ba der dong ngo // de nas lha ma yin thabs su 'ong ba de dag mthong nas/ lha ma yin rnams ci'i phyir thabs su 'ongs zhes dris so// de nas lha ma yin dpung dag gis lha ma yin gyi dbang po rab spro la snga ma ji lta ba bzhin bsnyad do// de nas lha ma yin gyi dbang po rab spros lha ma yin gyi dbang po de dag la 'di skad ces kye ma lha ma yin gyi dbang po sgra gcan dag brtson 'grus chung ba yin te/ klu'i rgyal po rab 'joms la sogs pa gnas pa gang yin pa de dag rgyal chen bzhi'i lha rnams kyis pham par byas te/ de dag la bdag gis dge sbyong du 'dzin pa dang / bram zer 'dzin pa'i skye dgu rtsis la ma chags pa dang / chos kyi rjes su chos sgrub pa rtsis la ma chags par bya'o zhes smras so// de nas lha ma yin gyi dbang po de rang gi lha ma yin rnams 'khod pa ga la ba der dong ngo // de nas lha ma yin gyi dbang po rab spro dpung dag la 'di ltar bdag ni klu'i rgyal po 'jog po dang / nor rgyas kyi bu la sogs pa dang / rgyal chen bzhi'i lha rnams la bar chad bya ba'i phyir chas te/ lha ma yin rnams kyi dbang po'i brtson 'grus dang / spro ba dang / 'khor dang bcas pa/ mtshungs pa med pa thams cad lha rnams dang g.yul 'gyed par 'dong gis 'di ltar lha ma yin rnams myur du chos shig myur du chos shig ces bsgo'o// de nas lha ma yin gyi dbang po rab spros lha ma yin gyi dbang po gsum dag la gang chos kyi rnam pa 'di lta bu bzod pa khyod la ci brtson 'grus med dam/ rten med dam/ 'di ltar bdag ni rang gi lag mthu dang brtson 'grus dang ldan pas cha'o zhes smras so// de nas yang lha ma yin gyi dbang po rab dgod ring por ma thogs par rang gi lha ma yin rnams la grogs po dag rings par chos shig rings par chos shig // ces 'di ltar bdag gis lha ma yin gyi dbang po ma lus pa rnams la yang sbran zin te/ bdag myur du cha yis/ lag tu mtshon cha sna tshogs blangs par shes nas/ lha ma yin gyi g.yul la brtson par gyis shig // de dag gi blo rig nas bsgrub par bya ba'i chos gang yin pa de dag bsgrub par bya ste/ lha rnams kyis pham par byar mi bzod do zhes smras so// de nas lha ma yin gyi dbang po rab dgod kyis de skad smras nas/ rang gi brtson 'grus chen po dang stobs kyis dregs pa/ blo gros shin tu rgya che ba/ rang gi stobs dang gzhan gyi stobs tshad ma grangs su mi rtsi bar rang gi gnas nas chas nas gnas gzhan gsum par 'gro bar byed de/ grong khyer zab pa na lha ma yin gyi bdag po me tog phreng lha ma yin bye ba khrag khrig du ma ga la ba der song ste phyin nas brtsams pa'i yid kyis lha ma yin gyi dbang po me tog phreng la smras pa/ 'di ltar klu'i rgyal po 'jog po dang / nor rgyas kyi bu la sogs pa dang / lha dang bcas pa dag las rgyal bar bya yis lha ma yin gyi g.yul 'gyed par 'dong 'dong // de skad smras pa dang / me tog phreng des smras pa/ 'di ltar g.yul 'gyed pa 'di ni bdag cag gi dus ma yin te/ mar 'dzin pa dang / phar 'dzin pa dang / rigs kyi rgan rabs la rim gro byed pa dang / dge sbyong du 'dzin pa dang / bram zer 'dzin pa dang / chos la chos kyi rjes su 'jug pa dag yod pas/ lha'i phyogs stobs che ste/ de lta bas na de ring bdag cag gi g.yul 'gyed pa'i dus ma yin no zhes smras so// de nas lha ma yin gyi dbang po rab spro de'i tshig ma mnyan par 'di ltar klu dang lha de dag bdag gcig pus pham par bya bar nus na/ khyed dang bcas pas lta smos kyang ci dgos te/ pham par bya yis lha ma yin gyi dbang po dag 'dong 'dong zhes smras so// de nas me tog phreng zhes bya ba des spro ba bskyed nas/ lha ma yin gyi sde bye ba phrag du ma dang lhan cig gnas gzhan gnyis pa ga la ba der dong ngo // de nas lha ma yin gyi dbang po sgra gcan la rab spro dang / brtan pa dang / me tog phreng dag gis lha rnams las rgyal bar bya yis/ lha ma yin gyi g.yul 'gyed par 'dong 'dong zhes smras so// de nas lha ma yin gyi dbang po sgra gcan gyis de dag la smras pa/ kye ma lha ma yin gyi dbang po dag dus la ma bab ste/ bdag cag gi g.yul 'gyed pa'i dus ma yin no// 'dzam bu'i gling gi mi rnams chos dang ldan zhing chos kyi rjes su 'jug ste/ mar 'dzin pa dang / phar 'dzin pa dang / dge sbyong du 'dzin pa dang / bram zer 'dzin pa'i skye dgu dag lha yul du skye la/ lha'i phyogs stobs che bas g.yul 'gyed par mi nus te/ lha ma yin gyi dus ma yin no zhes smras so// de nas thams cad yid 'thun par lha ma yin sgra gcan de la 'di skad ces 'di ltar bdag cag lha rnams dang g.yul 'gyed par spro yis 'dong 'dong zhes smras so// de nas lha ma yin gyi dbang po sgra gcan de dag gi bsam pa dang 'thun par rgya mtsho'i nang nas chas nas klu'i rgyal po rab 'joms la sogs pa ga la ba der song ste/ 'di ltar bdag cag lha ma yin gyi dbang po 'di dag thams cad dang 'ongs te/ klu'i rgyal po 'jog po dang / nor rgyas kyi bu la sogs pa ga la ba der bdag cag g.yul 'gyed du 'ong ngo zhes smras so// de nas rab 'joms kyis de thos nas yid rab tu dga' ste/ 'jog po dang nor rgyas kyi bu la sogs pa ga la ba der g.yul 'gyed pa'i phyir 'khor dang bcas pa dong ngo // de nas klu'i bdag po 'jog po dang / nor rgyas kyi bu la sogs pa yang klu'i rgyal po rab 'joms la sogs pa gang du g.yul bshams par g.yul 'gyed du dong ngo // de nas de dag de ltar phan tshun g.yul 'gyed pa dang / chos dang mi ldan pa'i klu'i bdag po rnams pham par gyur to// de ltar de dag pham pa dang / lha ma yin bye ba phrag du ma dag rgyug par byed do// de nas 'jog po dang / nor rgyas kyi bu la sogs pas de dag mthong nas lha ma yin ga la bar 'khod par g.yul 'gyed du brgyugs so// de nas klu rnams dang / lha ma yin tshad med pa de rnams rgya mtsho'i steng du phan tshun g.yul 'gyed de/ me char ltar 'bab pa dang / mtshon cha char ltar 'bab pa tshad med pa de dang / dug nag po rnam par gdungs shing blo dman pa de rnams phan tshun g.yul 'gyed do// de gang gi tshe chos dang ldan zhing chos kyi rjes su 'jug pa/ dge sbyong du 'dzin pa dang / bram zer 'dzin pa'i skye dgu byung na/ de dag klu 'ba' zhig gis lha ma yin rnams pham par byed do// gal te shin tu chos dang mi ldan pa'i skye dgu byung na de'i tshe lha ma yin rnams kyis klu rnams pham par byed do// gang gi tshe klu rnams pham par 'gyur ba de'i tshe lha kun tu rgyu ba rnams la 'di ltar sa'i 'og na gnas pa 'di dag thams cad kyis bdag cag rnam pa thams cad du gtses te/ de dag dang bdag cag phan tshun g.yul 'gyed par mi nus kyis rgyugs shig rgyugs shig ces smras so// de nas lha kun tu rgyu ba rnams mtshon cha dang lag cha sna tshogs thogs te/ lha ma yin ga la 'khod pa der 'dong bar byed do// de nas lha kun tu rgyu ba rnams klu'i rgyal po 'jog po dang / nor rgyas kyi bu la sogs pa ga la ba der dong ste phyin nas/ klu rnams la smras pa/ bdag cag rnams lha ma yin tshar gcad pa'i phyir 'ding 'ongs te/ bdag cag khyed kyis bsgrubs pa lha ma yin gzhig pa'i phyir 'di nyid du 'ongs so// de skad ces smras pa dang / de nas yang klu rnams lha dang lhan cig tu lha ma yin gyi dbang po sgra gcan ga la ba der dong ngo // de nas lha ma yin rnams kyis de dag de ltar mthong nas/ de nas yang lha rnams ga la ba der g.yul 'gyed du dong ngo // de nas lha dang lha ma yin rgya mtsho'i nang du g.yul 'gyed par 'gyur te/ gang gi tshe chos dang ldan zhing chos kyi rjes su 'jug pa 'byung ba de'i tshe lha kun tu rgyu ba rnams kyis myur du lha ma yin rnams pham par byed do// de nas lha rnams kyis lha ma yin rnams pham par byas nas/ de nas yang lha ma yin gyi dbang po sgra gcan gyi gnas ga la ba der dong ngo // de nas lha ma yin gnas gzhan gnyis pa na gnas pa de dag rang gi phyogs mngon par bcom pa mngon du mthong nas/ bdag cag 'di na g.yul 'gyed par 'khod na lha ma yin rnams ci'i phyir 'bros/ lha ma yin rnams ci'i phyir 'bros zhes smras so// de nas yang lha ma yin rnams g.yul 'gyed du lha rnams ga la ba der rgyug par byed do// de nas lha dang lha ma yin rgya mtsho'i dbus su phan tshun mngon par gnod pa'i g.yul chen po 'khrugs pa bkye bar gyur to// de nas gang gi tshe lha rnams rgyal ba de'i tshe lha rnams kyis lha ma yin gyi dpung mngon par bcom mo// de'i tshe 'jigs pas bskor ba'i sa na gnas pa'i lha ma yin rnams lha rnams ga la ba der 'dong bar byed do// de nas lha rnams kyis lha ma yin gyi dpung mi bzad pa de dag mngon par mthong nas 'khod do// de nas lha ma yin rnams yang lha rnams ga la ba der g.yul 'gyed du dong ste/ phan tshun g.yul chen po de dag bkye bar gyur to// de nas gang gi tshe lha rnams pham par gyur pa de'i tshe 'jig rten skyong ba dag lha lag na yol go thogs pa dag ga la ba der dong ste/ 'di ltar lha ma yin rnams kyis bdag cag mngon par gtses kyis rgyugs shig rgyugs shig ces smras so// de thos nas lha lag na yol go thogs pa dag lha ma yin ga la ba der g.yul 'gyed du dong ngo // de nas lha lag na yol go thogs pa mtshon cha dang / lag cha sna tshogs can dag lha ma yin ga la ba der dong ngo // de nas lha de dag mngon par mthong nas/ yang lha ma yin rnams khros nas brgyugs so// de nas lha lag na yol go thogs pa rnams dang / lha ma yin de rnams phan tshun spu zing zhes byed pa'i g.yul chen po bkye ba dang / 'di ltar lha dang lha ma yin gyi g.yul 'di lta bu mtshungs pa med pa bkye'o zhes de dag mngon par brjod do// de dag gang gi tshe chos dang ldan zhing chos kyi rjes su 'jug pa'i skye dgu dag 'byung ba de'i tshe lha lag na yol go thogs pa rnams kyis lha ma yin rnams pham par byed de/ de'i tshe rgya mtsho'i dbus su lha dang lha ma yin shin tu 'joms pa chos dang chos ma yin pa la rten pa'i rtags can du gyur pa dag na/ gzhan dang mi 'dra ba'i g.yul bkye'o// gang gi tshe lha lag na yol go thogs pa de dag pham par gyur pa de'i tshe 'jig rten skyong ba rnams lha phreng thogs dag ga la ba der dong ste/ lha ma yin rnams pham par mdzod cig ces smras pa dang / lha ma yin de rnams la mngon par brtags nas/ lha phreng thogs rgyug par byed do// lha kun tu rgyu ba dang / lag na yol go thogs pa dang / lha phreng thogs de rnams kyang phyogs gcig tu gyur cing // 'jog po dang / nor rgyas kyi bu la sogs pa yang gcig tu 'dus so// lha ma yin sgra gcan gyi sa pa dang / grong khyer 'od ldan na gnas pa dang / gnyis shing rtse ba dang / gnas gnyis pa na gnas pa dang // mgul phreng dag ste/ bye ba khrag khrig grangs med pa du ma phyogs gcig tu gyur pa dang g.yul chen po bkye ste/ gang gi tshe de dag chos dang ldan zhing chos kyi rjes su 'jug pa byung ba de'i tshe/ lha'i phyogs ni rgyal bar 'gyur la/ lha ma yin gyi phyogs ni pham par 'gyur te/ chos la rten pa shin tu legs par 'gyur na/ chos la mi rten pa lta ga la zhig 'gyur// gang gi tshe de dag chos dang mi ldan zhing chos kyi rjes su mi 'jug pa byung ba de'i tshe lha ma yin gyi phyogs rgyal bar 'gyur ro// lha ma yin gyi dpung de dag 'jig rten skyong ba rnams kyis mngon par mthong nas lha rtag tu myos gnas ga la ba der dong ste/ lha dag lha ma yin gyi phyogs rnams rgyal bar gyur gyis rgyugs shig rgyugs shig ces smras so// de thos nas lha rtag tu myos gnas dag lha ma yin gyi phyogs ga la ba der mngon par 'joms su dong ste/ mtshon cha dang lag cha sna tshogs thogs pa'i tshogs 'bum phrag du ma dag rgya mtsho'i nang na gnas pa ga la ba der lha ma yin rnams pham par bya ba'i phyir ha ha'i sgra phyung nas rings par mngon par 'joms par byed cing // rnam par 'joms par byed pa gnod pa du ma byed pa de dag phan tshun g.yul mi bzad pa chen po bkye'o// de nas gang gi tshe lha rnams kyis lha ma yin rnams pham par byas pa na/ de dag lha ma yin gyi dbang po sgra gcan ga la ba der dong ngo // de nas lha ma yin gyi dbang po sgra gcan gyis lha ma yin de dag la 'di skad ces khyed cag gi dpung du bdag cag gnas na/ grogs po dag ci ste 'bros/ ci ste 'bros/ lha dag nyung zhing 'di dag khyed cag las lhag pa med la/ 'di dag ni brtson 'grus chung ste/ bdag cag gis lha rnams pham par bya yis/ de lta bas na lha ma yin gyi dbang po dag slar log shig ces smras so// de nas lha ma yin gyi dbang po sgra gcan las de skad thos nas/ lha ma yin dag lha rnams dang g.yul 'gyed du phyir log go// de nas yang lha dang lha ma yin de dag mtshon cha 'debs pa 'khrugs pa'i rnam pa du ma'i g.yul 'gyed par byed de/ de'i tshe lha ma yin gnas gnyis pa na gnas pa gnyis shing rtse ba dang gnas gsum pa na gnas pa mgul phreng gi ris su gtogs pa thams cad lha dang g.yul 'gyed par phyir log go// de dag gang gi tshe/ chos dang mi ldan zhing chos kyi rjes su mi 'jug pa'i skye dgu byung ba de'i tshe/ lha ma yin gyi phyogs kyis lha'i phyogs pham par byed do// gal te chos dang ldan zhing chos kyi rjes su 'jug pa'i skye dgu dag byung na/ lha'i phyogs de dag gis lha ma yin gyi phyogs pham par byed de/ de ltar lha rnams ni chos kyi gtso bo// chos kyi rgyal mtshan/ chos la gzhol ba yin no// lha ma yin de dag thams cad ni chos dang mi ldan pa/ chos ma yin pa la rten pa/ chos kyis skyob pa ma yin no// de nas lha rnams 'di snyam du sems te/ kye ma lha ma yin 'di dag gis bdag cag la de ltar gtse bar ci ste gnas/ 'di dag ni bdag cag las khyad zhugs pa yang med la/ mtshungs pa yang ma yin no// 'dzam bu'i gling na yang da dung du mar 'dzin pa dang / phar 'dzin pa dang / chos dang ldan zhing chos kyi rjes su 'jug pa dang / rgan rabs la rim gro byed pa dang / gso sbyong la nye bar gnas pa dang / sbyin pa dag kyang sbyin/ bsod nams dag kyang byed/ bag yod pa la bag yod par gnas pa'i mi dag yod de/ de ltar bag yod pa la bag yod par gnas pa de dag 'chi ba'i dus byas nas lha rnams kyi nang du skye bar 'gyur te/ lha ma yin gyi chos 'phel ba dang / chos 'byung bar ni mi 'gyur ro snyam mo// de dag gis de ltar rig nas kun tu rgyu ba dang / phreng thogs dang / kun di pa ka dang / rtag tu myos pa'i lha rnams chos kyi rgyal mtshan khyer te/ lha ma yin gyi dpung ga la ba der lha de dag thams cad reg ma thogs par rgyug par byed cing 'di ltar lha ma yin rnams sdod cig // sdod cig // khyed cag gis nged rnams la ci'i phyir gtse/ nged cag las khyed kyi dpung khyad zhugs pa yang med/ gtso bo yang ma yin/ mtshon cha yang mi mang bas nged cag 'di rnams ni khyed rnams gzhom pa'i phyir lhags pa yin gyis/ yang sa'i 'og tu ma 'gro shig // mngon par gtse bar byed pa'i blo can chos dang mi ldan zhing chos kyi rjes su mi 'jug pa 'di dag thams cad la bde ba'am mya ngan las 'das pa med do// de skad ces smras nas/ klu nor rgyas kyi bu dang / 'jog po la sogs pa dang lhan cig de dag thams cad dang bdag nyid thams cad las mtshon cha dang / lag cha char ltar 'bebs shing lha ma yin ga la ba der 'dong bar byed do// de nas klu rnams kyang me rab tu 'bar ba char ltar 'bebs shing lha ma yin ga la ba der rgyug par byed do// de nas lha ma yin rnams kyis kyang klu de dag la mngon par brtags nas/ chos dang mi ldan zhing chos kyi rjes su mi 'jug pa'i klu rab 'joms la sogs pa la/ 'di ltar khyed kyang bdag cag gi phyogs yin gyis/ klu'i rgyal po nor rgyas kyi bu dang / 'jog po la sogs pa ga la ba der klu rnams dang g.yul 'gyed du rgyugs shig ces bsgo'o// de nas de dag thos nas klu rab 'joms la sogs pa/ klu 'jog po dang / nor rgyas kyi bu la sogs pa ga la ba der me char ltar 'bebs pas mngon par 'tshed par byed do// klu de dag gis kyang me'i char chen po 'bebs la lha dang lha ma yin rnams kyang g.yul chen po 'gyed de/ de nas yang lha rnams kyis lha ma yin rnams pham par byas so// de nas de dag lha ma yin gyi dbang po sgra gcan ga la ba der 'dong bar byed do// 'jigs shing bzhin mog mog por gyur pa skyabs 'dod pa kun lha ma yin gyi dbang po sgra gcan ga la ba de nyid du 'dong bar byed do// de nas sgra gcan gyis de dag mthong nas yang 'di ltar bdag 'di na gnas na lha ma yin khyed cag rnams la ci zhig gnod// bdag gcig pus lha rnams dbang po dang bcas pa bcom ste/ lha'i 'jig rten thams cad bdag cag gir bya na khyed dang 'khod pas lta smos kyang ci dgos/ lha'i dpung 'di dag kyang chen po ma yin na/ grogs po dag ci gnod/ 'di ltar bdag gis lha ma yin gyi dbang po brtan pa dang / me tog phreng dang / rab dgod dang / thags ris dag la sbran la bdag nyid kyis lha rnams las rgyal bar bya'o zhes smras so// de nas lha ma yin gyi dbang po sgra gcan lha ma yin gyi dbang po brtan pa dang / lha ma yin gyi dbang po me tog phreng dang / lha ma yin gyi dbang po rab dgod dang / lha ma yin gyi dbang po thags ris ga la ba der rings par song ste phyin nas/ de dag la 'di ltar lha 'di dag thams cad dang / rgyal chen bzhi pa thams cad bdag cag gi phyir 'ong gis/ lha ma yin gyi dbang po 'di dag kun shes nas lan bya ba gang yin pa la so sor soms shig ces smras so// de nas tshig de thos nas lha ma yin gyi dbang po kun gyis sgra gcan de la 'di ltar lha rnams dang g.yul 'gyed du bdag nyid thams cad kyis bdag cag 'di dag 'khod cing bdag cag rtog par byed kyis sum cu rtsa gsum pa'i lha kau shi ka la sogs pa dang bcas pa la bar chad bya ba dang / gang gis lha ma yin rnams 'byung bar bya ba'i phyir khyod song shig ces smras so// de nas lha ma yin sgra gcan lha dang lha ma yin gyi g.yul ga la ba der bdag nyid g.yul 'gyed du song ste/ de dag mthong nas lha ma yin gyi dbang po de lha ma yin rnams la kye ma lha'i stobs rab tu che'o// kye ma lha ma yin rnams lha'i stobs rab tu che ste/ g.yul 'gyed par lha 'khod pa 'di dag la phyir brgal bar mi nus so zhes smras so// de nas lha ma yin gyi dbang po sgra gcan lha rnams ga la ba der mtshon cha dang lag cha char ltar 'bebs shing g.yul 'gyed du song ngo // de nas lha rnams kyis lha ma yin gyi dbang po sgra gcan de ltar rgyug pa mngon par mthong nas/ klu de dag yang lhan cig tu me char ltar mngon par 'bebs shing lha ma yin gyi dbang po sgra gcan ga la ba der sgra gcan gzhom pa'i phyir rgyug par byed do// de nas lha dang lha ma yin de dag gi g.yul chen po mtshon cha dang / lag cha dang / rdo rje char ltar 'bebs shing mtshungs par g.yul bkye ba dang / de dag gang gi tshe chos dang ldan zhing chos kyi rjes su 'jug pa/ dge sbyong du 'dzin pa/ bram zer 'dzin pa/ rigs kyi rgan rabs kyi rjes su 'jug pa'i skye dgu dag byung ba de'i tshe lha rnams kyis lha ma yin rnams pham par byed do// gal te chos dang mi ldan zhing chos kyi rjes su mi 'jug pa dag byung ba de'i tshe lha ma yin rnams kyis lha rnams pham par byed de/ de ltar lha dang lha ma yin gyi g.yul chen po 'gyed pa ni/ chos dang chos ma yin pa kho na la rag las pa yin no// de nas gang gi tshe lha ma yin rgyal zhing lha pham par gyur pa de'i tshe lha rnams phan tshun du lha dag chos la soms shig // lha dag chos gtso bor gyis shig // lha rnams ni chos kyis rgyal bar 'gyur ro zhes brjod do// de nas chos yid la byas shing chos la dad pa bskyed pa'i lha rnams yang lha ma yin ga la ba der dong ngo // de nas chos kyis bskyabs pa'i lha rnams gzi brjid brgya 'gyur du 'byung ste/ de ltar de dag gzi brjid kyis 'bar ba mngon par mthong nas/ lha ma yin shin tu sgyid lug pa rnams la lha ma yin gyi dbang pos 'di skad ces khyed ci ste sgyid lug // 'di dag ni bdag cag las gzi brjid dam/ mtshon cha'am/ lag cha'am/ dpung stobs sam/ phal che ba khyad zhugs pa med de/ de dag la khyed ci ste sgyid lug ces smras so// de nas de'i tshig de thos nas yang lha ma yin sgra gcan la sogs pa/ lha rnams ga la ba der phyir log ste 'ong ngo // de nas lha chos kyis rgyas pa'i lus can de dag thams cad lha ma yin ga la ba der shugs myur bar rgyug par byed de/ lha dang lha ma yin de dag phan tshun 'dres nas g.yul 'gyed do// de dag gi nang na sgra gcan stobs chen por gnas te/ ri rab gnyis pa lta bur gnas so// de chos nyid kyi mthus lha rnams kyis pham par byed de/ skyob pa rnams kyi nang na chos skyob pa mchog yin no// snang ba rnams kyi nang na chos snang ba mchog yin no// de nas lha ma yin sgra gcan la sogs pa lha ma yin pham pa rnams mngon par mthong nas/ lha ma yin kun nas sgyid lug pa rnams de nas yang dbugs phyung ste/ 'di skad ces lha ma yin dag ci ste 'bros/ lha ma yin 'di dag mi ngan pa'i sar ci ste gnas/ lha ni lha ma yin du ma'i nang na dpa' bo ma yin/ lag cha thogs pa ma yin/ mtshon chas 'jigs pa ma yin gyis phyir log ste 'khod cig // 'di dag gis ci ste gnod ces smras so// de nas de'i tshe de thos nas yang lha ma yin rnams g.yul 'gyed du phyir log go// de nas yang des gzengs bstod cing mgu bar byas pa/ nga rgyal gyis khengs pa rnams/ lha rnams ga la ba der g.yul bkye ba dang / de nas yang 'bros so// de nas sgra gcan ni lha ma yin de dag kun gyi dang po kho na la 'dug ste/ de dang po kho nar 'dug ste/ de la rten/ des skyob/ de la 'khor ba'i lha ma yin de dag thams cad rgyal chen bzhi'i lha ga la ba der sgra gcan gyi mthu la rten pa/ stobs skyes pa dag rgyug par byed cing // 'di ltar bdag cag gi lha ma yin gyi dbang po sgra gcan 'di dang po kho na la zhugs pas lha rnams dbang po dang bcas pa yang thub par 'gyur na/ rgyal chen bzhi'i lha 'ba' zhig lta smos kyang ci dgos snyam sems so// de nas yang phan tshun rtog cing mtshon cha'i tshogs kyi rgyun gcig la gcig 'debs pa na/ sgra gcan yang lha ma yin rnams rgyal bar bya zhing lha rnams pham par bya ba'i phyir lha ga la 'khod pa der rdo ri tsam 'phen cing gnod par byed do// de nas sgra gcan de/ de ltar lha rnams la rdo char ltar 'bebs pa/ 'jig rten skyong ba dag gis mngon par mthong nas/ lha rnams la sgra gcan 'di ni rdo char ltar 'bebs pas bdag cag la mngon par gnod par byed na/ lha dag mtshon cha dang / lag cha char ltar dbab pa rnams kyis de bzlog cing // 'di ltar yang lha rnams la gnod pa med par mdzod cig // de dag la 'jig rten skyong ba dag gis 'di skad smras nas/ lha ma yin gyi dbang po sgra gcan ga la ba der sgra gcan pham par bya ba'i phyir khro ba'i shugs kyis rgyug par byed do// de nas sgra gcan dang / 'jig rten skyong ba dag shin tu spu zing zhes byed pa/ rdo dang lag char bsres pa'i g.yul bkye'o// rdo char ltar 'bebs pa des rgya mtsho kun nas rab tu 'khrug par byed cing // lha'i rdo char ltar 'bebs pa rnams kyis kyang // de ltar rgya mtsho na gnas pa'i sems can 'bum phrag du ma dag gsod par byed/ 'khrug par byed/ kun nas rgya mtsho'i dpung 'khrug par byed do// de nas sgra gcan de dang / 'jig rten skyong ba dag g.yul chen por bkye ba lha dang lha ma yin rnams kyis mngon par mthong nas ngo mtshar cher skyes te/ kye ma g.yul 'gyed pa rnams kyi nang na 'di ni g.yul chen po yin no zhes brjod do// de nas gang gi tshe chos dang ldan zhing chos kyi rjes su 'jug pa'i skye dgu dag byung ba de'i tshe lag cha dang dpung dang 'jigs par bya ba kun med kyis kyang // lha ma yin gyi dbang po sgra gcan pham par 'gyur/ gal te chos dang mi ldan zhing chos kyi rjes su mi 'jug pa'i skye dgu dag byung ba de'i tshe/ lha ma yin gyi dbang po sgra gcan mngon par mtho bar 'gyur te/ lha rnams ni ma yin no// de ltar 'di dag thams cad ni chos gtso bo las gyur te/ glo bur pa ni ma yin no// de nas gang gi tshe lha ma yin gyi dbang po sgra gcan dpung dang mthu rtsal nyams te/ pham par gyur pa de'i tshe lha ma yin shin tu yi chad pa rnams kyis yang smras pa/ lha ma yin 'di dag ci ste 'bros/ rgud pa'i chos mang po sgrub pa ni bdag cag rgud par gyur te/ nyon mongs pa des chog go chog go// bdag cag rang gi gnas rnams su yang bde ba'am/ lha ma yin rnams kyi nang du yang yid bde ba'i ngo bor mi nus te/ blo de lta bu ma byed par blo mthu rtsal dang bcas par gyis shig // rang gi gnas su 'gro ma 'dod par slar log shig slar log shig // de nas tshig de thos nas yang lha ma yin thams cad 'jig rten skyong ba dag ga la ba der g.yul 'gyed du brgyugs so// de nas yang phan tshun lhan cig rdo mtshungs pa med pa char ltar 'bebs shing ri'i rtse mor glog char ltar 'byin te/ yul ngan du byas par spu shin tu zing zhes byed pa'i g.yul bkye'o// de nas yang lha'i dpung gis lha ma yin gyi dpung pham par byas so// de nas yang lha ma yin de dag thams cad 'di snyam du sems te/ kye ma lha 'di rnams mthu chen po dang ldan pa yin no// 'di ltar bdag cag rang gi mthu bskyed pa dang / de bdag cag gi don dang / bde ba'i phyir dang / phan par bya ba'i phyir gnas gnyis pa na gnas pa skar phreng gi bdag po lha ma yin gyi dbang po brtan pa la skyabs su dong bar bya'o// lha ma yin gyi dbang po brtan pa de ni rang bzhin gyis brtan pa yin te/ lha dang lha ma yin rnams kyi g.yul du dbang po dang bcas par brgya'am/ yang na stong du stobs kyis rgyal ba yin no snyam mo// de nas de ltar lha ma yin gyi gtso bo de dag thams cad lha ma yin gyi dbang po brtan pa ga la ba der dong ngo // de nas de dag thams cad kyis lha ma yin gyi dbang po brtan pa de la 'di skad smras so// kye ma lha ma yin gyi dbang po dag 'di ltar lha'i phyogs stobs rab tu che ste/ lha ma yin sgra gcan dang bcas pa rnams kyis phyir brgal bar mi nus pas/ lha ma yin gyi dbang pos lha ma yin rnams kyi dpung bgyi ba dang / skyabs bgyi ba dang / pha rol gzhom pa'i phyir de dag nges par bgyi ba'i rigs so// khyod kyi lag na mtshon cha yod pas lha dag dbang po dang bcas pa yang bdag cag la phyir rgol bar mi nus te/ khyod kyis lha dang lha ma yin rnams kyi g.yul du rgyal ba mang du brnyes pa lags so// lha ma yin gyi dbang po de dag nges par bzlog tu gsol/ lag na mtshon cha chen po thogs pa/ rang gi dpung dang mthu rtsal bskyed cing lha rnams pham par bgyi ba'i phyir bzlog tu gsol/ khyod kyis brgya byin nyid kyang brgya stong du pham par bgyis te/ lha de rnams khyod kyi mthu rtsal gyis pham par bgyis pa lags so// de nas brtan pas lha ma yin gyi dbang po de dag las tshig de thos nas/ lha ma yin gyi dbang po me tog phreng ga la ba dang / thags ris dang / rab dgod ga la ba der dong ste phyin nas/ lha ma yin gyi dbang po de dag la 'di skad ces smras so// lha ma yin gyi dbang po'i phyogs sgra gcan dang bcas pa lha rnams kyis pham par byas te/ lha rnams ni stobs rab tu che'o// stobs rab tu che bas bzod par dka' ste/ lha ma yin rnams kyis bzod par mi nus so// g.yul 'gyed par rgyal bar bgyi ba'i phyir de gnang bar mdzod cig // de nas lha ma yin gyi dbang po me tog phreng dang / thags ris dang / rab dgod kyis lha ma yin gyi dbang po brtan pa de la 'di skad smras so// lha ma yin gyi dbang po bdag cag 'di dag khyod kyi grogs su 'khod pa yin gyis khyod song shig khyod song shig // bdag cag gis grogs byas pas khyod dang sgra gcan dang bcas pas lha thams cad las kyang rgyal bar nus so// de nas tshig de thos nas lha ma yin gyi dbang po brtan pa de lha ma yin gyi dbang po sgra gcan ga la ba der g.yul 'gyed pa'i phyir song ngo // de nas lha ma yin rnams kyis lha ma yin gyi dbang po brtan pa de mthong nas shin tu mgu zhing mthu rtsal skyes pa rnams lha rnams ga la ba der mtshon cha dang / lag cha dang / mda' dag 'phen cing 'debs pa na thams cad lha ma yin gyi dbang po gnyis dang lhan cig lha rnams ga la ba der rgyug par byed do// de nas lha rnams kyis lha ma yin de dag mthong nas 'di skad ces smras so// lha ma yin dag 'di ltar yang dang yang du bdag cag rnams kyis pham par bya 'dod dam/ de nas yang brtson 'grus la dmigs nas dud 'gro'i 'gro ba ngo bo nyid kyis pham pa rnams yang 'ong bar byed do// de nas de ltar rig nas lha shin tu brtson 'grus brtsams pa/ mtshon cha dang lag cha sna tshogs thogs pa de dag thams cad lha ma yin ga la ba de nyid du 'gros shin tu myur bar 'gro bar byed do// de nas lha ma yin gyi dbang po brtan pa dang / sgra gcan gyis 'di skad smras so// lha rnams bdag cag gi steng du 'ongs te/ lha rnams g.yul 'gyed du 'ong ngo // bdag cag gis de dag nges par g.yul 'di gnyis kyi bar du bcug ste gzhom par bya'o// de nas de skad smras ma thag tu lha ma yin gyi dbang po brtan pa dang / sgra gcan phan tshun rgyal bar 'dod pa dag lhan cig tu rgyal chen bzhi'i lha rnams ga la ba der 'dong bar byed do// de nas lha rnams ni nyi ma nub pa'i phyogs su lta/ lha ma yin rnams ni shar ba'i phyogs su lta ste/ de ltar shar ba'i 'od zer gyi mthu des mig rab tu nyams pa dang / de nas lha ma yin gyi mtshon cha char ltar 'bebs pa rnams kyis/ lha rnams la dbab par ma nus so// de nas lha ma yin mig bsgribs pa rnams phan tshun du 'di ltar nyi ma'i 'od zer rnams kyis mig rab tu nyams te/ bdag cag gis lha rnams la brgal bar mi nus so zhes smras so// de nas lha ma yin gyi dbang po sgra gcan gyis rang gi lag pas nyi ma sgrib par byed de/ 'di yang nyi ma gzas zin pa'i rgyu gsum pa yin no// de'i tshe rgyu mi shes pa'i rtog ge pa rnams 'di ltar lo legs par 'gyur ro// lo nyes par 'gyur ro// char cher legs par 'bab par 'gyur ro// char chung ngu 'bab par 'gyur ro// rgyal po la rung bar 'gyur ro// rgyal po la mi rung bar 'gyur ro// skye bo 'jig par 'gyur ro// skye bo 'jig par mi 'gyur ro zhes brjod de/ de ltar bstan bcos ngan pas bslus pa rnams gzhan du rtog par byed do// de ltar sgra gcan des nyi ma'i dkyil 'khor de bsgribs te/ 'od zer yang bzlog nas blta bar bde ba dang / lha rnams mngon par mthong nas lha ma yin gyi dbang po brtan pa la smras pa/ lha dag bde bar mthong ngo // lha ma yin rnams bde bar ma mthong gis pha rol pham par bya ba la 'bod cig // de nas lha ma yin rnams mtshon cha'i tshogs rnams char ltar mngon par 'bebs shing lha rnams ga la ba der brtan pas sna drangs nas rgyug par byed do// lha rnams kyis kyang de dag mthong nas mtshon cha sna tshogs thogs te/ lha ma yin ga la ba der rgyug par byed do// de nas phreng thogs kyi lha rnams ga la ba der brtan pa de dag rgyug cing // de dag mtshon cha sna tshogs kyi char mngon par 'bebs pa na/ phreng thogs kyi lha rnams kyis de dag mngon par mthong nas 'di skad smras so// lha ma yin gyi dbang po dag legs so legs so// 'di ltar khyed lha rnams kyis lan du ma zhig tu pham par byas kyang khyed chos la so sor rig par mi byed dam/ nged ni chos kyi tshul dang ldan/ chos la gzhol/ chos sgrub pa yin te/ nged ni chos ma spangs pas rgyal bar 'dod do// khyed ni brnab sems kyis gnod de/ gzhan gyi rdzas la rang gir bya ba'i brnab sems yod do// brnab sems mang ba de ni khyed yin te/ chos ma yin pa dang ldan par gyur pas/ dge ba bcu'i las kyi lam dang yang dag par ldan pa/ chos dang ldan zhing chos kyi rjes su 'jug pa'i lha rnams ji ltar pham par bya bar 'dod/ mun pas ni snang gsal chen po rnams kyang zil gyis gnon par mi nus so// de nas rnam pa 'di dag smras pa na/ brtan pas de dag la 'di skad smras so// kye mang du smra ci dgos khyed kyi 'byor pa la nged rnams kyang smon pa med do// lha ma yin gyi dbang po thags ris dang / rab dgod la sogs pa bzhi po 'di dag gi dpung bshams pa rnams kyis lha thams cad pham par bya ba'i phyir 'khod de/ nged ni khyod kyi 'byor pa la dga' ba med do// de skad smras nas/ phreng thogs kyi lha ga la ba der rgyug par byed do// de 'ong bar mngon par mthong nas/ ji ltar de'i lus kyi ngo bo shin tu phra ba yang mi mngon pa de ltar mda' sna tshogs char ltar phab bo// de ltar brtan pa mtshon cha'i char gyi nang du tshud nas kyang phreng thogs kyi lha rnams kyis 'di skad smras so// las kyis bcom zhing sgrub pa brnab sems mang po 'di cir dgos/ chos ma yin pas ni nams kyang chos zil gyis mnan pa med de/ nged ni khyed la kyang 'tshe bar mi byed na/ nged la ci ste gnod pa byed/ de de skad smra ba na/ lha de dag ga la ba der rgyug par byed do// de nas phreng thogs kyi lha rnams kyis klu de dag la smras pa/ dpung don med pas khengs pa 'di khyed kyis me'i char mngon par phob shig dang / 'on kyang dpung gi mthu 'di nyams par 'gyur ro// de skad smras pa dang / klu'i rgyal po 'jog pos phyogs gcig tu klu'i rgyal po rab 'joms la me'i char phab pa dang / brtan pa ga la ba der rgyug par byed de/ me'i char mngon par phab pa na de lha ma yin gyi dbang po brtan pa ga la ba der brgyugs so// de nas lha ma yin dang klu de dag me'i char chen po'i nang du chud par gyur to// de nas de dag la me'i char mngon par phab pa dang / lha ma yin gyi dbang po sgra gcan ri dpag tshad bcu pa gcig blangs nas/ phreng thogs kyi lha rnams ga la ba der rgyug par byed do// de 'ong ba mngon par mthong nas lha lag na yol go thogs pa dag ri bsreg pa'i phyir me'i char mngon par 'bebs shing rgyug par byed do// de nas me'i char des ni ri de thams cad bsregs so// de ltar de bsregs par rig nas brtan pa de mthu nyams te/ lha de rnams la 'di skad smras so// 'di ltar bdag gis ri rab tu 'bar ba gzhan thams cad steng du dbab bo// de nas lha ma yin rnams kyis ri rab tu 'bar ba gzhan zhig de'i drung du khyer ro// de nas brtan pa des de khyer nas lha rnams kyi steng du 'phangs so// de nas lha de rnams kyis lha ma yin chen po la 'di skad smras so// chos ma yin pas ni chos las rgyal bar mi nus te/ nged ni chos mdun du byas nas gnas so// khyed ni chos ma yin pa la brten nas gnas so// de ltar de dag lha rnams kyis spyos pa mthong nas/ lha ma yin gyi dbang po sgra gcan gyis lha ma yin thams cad bsdus te lha rnams ga la ba der dong ngo // de ltar de dag 'ong ba mngon par mthong nas/ lha rnams kyang lha ma yin dag ga la ba der rgyug par byed de/ lha dang lha ma yin de dag mtshon cha du ma dang ldan pa'i g.yul shin tu mi bzad pa bkye bar gyur to// de nas lha rnams kyis chos brjod/ bden pa'i byin gyis brlabs byas/ dkon mchog gsum la skyabs su 'gro ba yid la byas nas/ lha ma yin ga la ba der dong ngo // lha de dag mthong ma thag tu lha ma yin gyi dpung de thams cad brgya'am stong du bcom mo// de nas lha ma yin de dag thams cad sa'i 'og ga la ba der bros so// klu chos dang mi ldan pa rab 'joms la sogs pas lha ma yin de dag la 'di skad smras so// lha ma yin dag bdag cag bor nas ci ste 'bros/ klu 'jog po dang / nor rgyas kyi bu la sogs pa de dag bdag cag gis thub na/ khyed kyis lha 'di dag 'ba' zhig thub par 'gyur ro// gang de ltar 'jigs par gnas na/ rang gi dpung nyams drod med par ci'i phyir sa'i 'og nas ldang / lha rnams dang lhan cig ci'i phyir 'gal bar byed/ 'gal ba'i rang bzhin can khyed ni sa'i 'og tu 'dong du yod grang na nged gar 'dong // 'jog po dang nor rgyas kyi bu la sogs pas bcom pa gar 'dong // lha ma yin de dag gis de skad thos nas/ de nas yang lha rnams ga la ba der g.yul 'gyed du slar log go / de nas yang thogs pa med pa'i blo can de dag lha ma yin ga la ba der thams cad 'bad de brgyugs so// de nas de dag 'ong ba mngon par mthong ste/ lha ma yin rnams kyis bzlog par ma nus so// de nas yang lha ma yin gyi dbang po sgra gcan lha ma yin gyi dbang po brtan pa dang lhan cig tu sa'i 'og ga la ba der dong ngo // de nas lha ma yin gyi dpung de ltar nyams pa mthong nas/ lha ma yin kha cig lha ma yin gyi dbang po gnas gsum pa na gnas pa ga la ba der brgyugs te/ 'di ltar rgyal po chen po me tog phreng bzhengs/ lha'i tshogs de dag bzlog tu mi rung la/ lha ma yin thams cad pham par byas te phyogs kun du bkod par gyur to// khyod kyis ni lha dang lha ma yin gyi g.yul du mar rnam par rgyal ba brnyes la/ rgyal ba brnyes par 'gyur gyis/ khyod kyis de dag dgongs te bzhengs/ lha'i dbang po bcas pa las rgyal bar spyon cig // lha ma yin gyi dbang po me tog phreng gis de dag thams cad yid la bzung nas mtshon cha dang lag cha rnam pa sna tshogs thogs/ lha ma yin bye ba du mas yongs su bskor/ nam mkha'i phyogs thams cad sgra rnams kyis yongs su 'gengs shing // de dag lha dang lha ma yin gyi g.yul ga la ba der 'dong bar byed do// lha ma yin gyi dbang po sgra gcan gyis stong snyed 'ong ba mngon par mthong nas/ brtan pa la smras pa/ 'di dag ni lha ma yin gyi dbang po me tog phreng yin te/ bdag cag gi 'byor par bya ba dang / lha rnams pham par bya ba'i phyir 'ong gis/ lha ma yin de dag slar zlog shig // 'di ni lha ma yin gyi dbang po bdag cag gi 'byor par bya ba'i phyir 'ong ngo // de thos nas lha ma yin dag de nas yang g.yul 'gyed pa'i phyir phyir log go// de nas yang de dag rgyal chen bzhi'i lha rnams ga la ba der lhags so// de dag lhags pa na lha rnams kyis 'di skad smras so// dud 'gro khyed yun ji srid cig tu de skyong bar byed/ gti mug gis bsgribs pa khyed rnams rang gi dpung gzhig par bya ba'i phyir log gam/ de skad smras nas/ de nas yang lha rnams lha ma yin ga la ba der brgyugs so// de nas me tog phreng gis lha ma yin de dag la 'di skad smras so// lha ma yin rnams bzlums te 'khod pa ci sems lha rnams la gnod pa ci'i phyir mi bya/ so sor mi 'thun par 'khod pa lha rnams pham par mi bya 'am// 'di na bdag gnas pa gcig pus lha thams cad las rgyal bar nus na/ gang lha ma yin gyi dbang po brtan pa dang / seng ge mo'i bu sgra gcan bdag cag gi grogs su gyur pas smos kyang ci dgos te/ 'jigs par ma byed cig // khyed cag kun kyang thams cad du g.yul gyi 'jigs pa med pa yin na/ sgyid lug pa des ma chog gam/ lha ma yin rnams rgyal bar gyur cig // lha ma yin rnams mthu rtsal dang bcas pas rnam par rgyal bar gyur cig // de skad ces smras nas/ de nas yang lha ma yin gyi dbang po me tog phreng dang / lha ma yin gyi dbang po rnams dang lhan cig lha me tog phreng thogs dang / rtag tu myos gnas dang / lag na yol go thogs dang / pi bang can gsum pa'i lha'i dbang po rnams bai DUr+ya'i ri'i rtse mor 'dzegs te/ 'khod cing thams cad du khyab par byas nas sred pa skye ste/ 'di ltar sum cu rtsa gsum pa'i lha rnams dang brgya byin med kyang bdag cag 'ba' zhig gis lha ma yin rnams chos gcig dang bcas pas lan du mar thub par byas so// de dag gis de skad smras pa dang / lha ma yin rnams kyis rgya mtsho de nyid khyab par byas nas/ de nas yang g.yul 'gyed par byung ngo // de nas lha rnams kyis lha ma yin de dag 'ong ba mngon par mthong nas smras pa/ 'di ltar lha ma yin bdag nyid thams cad dpung ches 'phel te/ 'ong gis 'di dag ni nges par lha ma yin gyi dbang po gsum pa me tog phreng yin te/ de dag 'ong ba lta zhing de dag la de skad smras pa dang / lha ma yin g.yul 'gyed par mdun nyid na 'khod do// de nas lha rnams kyis de dag mthong nas smras pa/ khyed gang gis bslus nas 'ongs/ da dung du chos dang ldan zhing chos kyi rjes su 'jug pa'i mi mar 'dzin pa/ phar 'dzin pa/ dge sbyong du 'dzin pa/ bram zer 'dzin pa/ dge ba don du gnyer ba/ dge ba la zhugs pa yod de/ de dag shi ba'i dus byas nas lha rnams kyi nang du skye bar 'gyur ro// de ni nged yin te/ khyed pas ches dpung che la ches gtso bo yin no// de lta bas na chos bsgrubs pa bdag cag la khyed kyis mngon par ma gtse shig // bdag cag la khyed kyis ci'i phyir gtse/ de nas de skad smras pa dang / lha ma yin rnams kyis lha rnams kyi tshig rtsis la ma chags par byas nas/ lha rnams dang g.yul 'gyed pa'i phyir lhags so// de nas lha rnams yang lha ma yin rnams ga la ba der nam mkha' bkang nas lha ma yin rnams gzhom pa'i phyir dang / de dag phan tshun rgyal bar bya ba'i phyir 'dong bar byed do// de nas yang de dag g.yul gyi rnam pa de lta bu bkye ste/ sgra gang gis rgya mtsho na gnas pa nya dang / srog chags dung dang / chu srin dang / chu srin byis pa gsod dang / nya mid dang / nya mid chen po dang / chu srin na kra dang / chu srin du na d+hu gsod mang po rnams kyi snying brgya'am stong du rnam par gas so// de dag mtshon cha dpe med pa du ma char gyi rgyun ltar shin tu 'bab pas lha dang lha ma yin g.yul bkye'o// lha ma yin gyi dbang po me tog phreng gis lha ma yin de dag bkye nas gcig pu 'dug ste/ lha rnams la 'di skad smra'o// nga nyid kyis yun ring du g.yul 'dir ma 'dug ste/ de 'dug na ni rnam par rgyal ba thob pas dang khyed rnams gzhom pa'i phyir dang / lha ma yin rnams 'byor par bya ba'i phyir 'ongs pa yin no// nga 'ba' zhig 'dug pas lha dbang po dang bcas pa yang mdun du 'dug mi nus na/ rgyal chen bzhi'i lha 'ba' zhig lta smos kyang ci dgos te/ ngas pham par bya'o// de skad smras nas/ lha rnams ga la ba der 'gro bar byed do// lha lag na yol go thogs pa rnams kyis de 'ong bar mngon par mthong nas/ lha ma yin gyi dbang po me tog phreng de gzhom pa'i phyir ga la ba der 'dong bar byed do// de nas rgya mtsho'i dbus nas ri dpag tshad lnga pa dang / dpag tshad bzhi pa dang / dpag tshad gsum pa dang / dpag tshad gnyis pa dang / dpag tshad kyi tshad rab tu 'bar ba dag phyung zhing phyung zhing lha lag na yol go thogs pa ga la ba der 'phen par byed do// de 'phen pa na lha lag na yol go thogs pa rnams kyis chos rjes su dran par byas/ dkon mchog gsum la skyabs su song nas/ mda'i rgyun rnams kyis ri de dag rgya mtsho'i dbus der bye ma chang pa nas gtor ba bzhin du gtor to// me tog phreng des las kyi 'bras bu de dag med par mngon par mthong nas lag na dbyug to thogs te/ lha lag na yol go thogs pa ga la ba de'i mdun nyid du 'dug go// de dag 'khor dang bcas/ dpung dang / mthu dang bcas pa 'ong ba mngon par mthong nas char gnam lcags lta bu'i mthu yis dbyug to de gcod par byed cing // lha ma yin de dag nyams smad de de ltar de dag pham par byas so// lha ma yin gyi dbang po brtan pa yang lha rtag tu myos gnas ga la ba der g.yul 'gyed pa'i phyir mtshon cha kun 'joms dpag tshad tsam blangs nas 'dong bar byed do// de nas lha ma yin gyi rgyal pos lha de dag la 'di skad smras so// 'di ltar de ring bdag gis thams cad las rgyal bar bya ste/ thams cad mtshon cha kun 'joms gyis gshin rje'i gnas ga la ba der nye bar bkye'o zhes de skad sgra bsgrags nas lha rtag tu myos gnas rnams ga la ba der 'dong bar byed do// 'jig rten skyong ba rnams kyis de 'ong ba mngon par mthong nas lag stobs kyis mtshon cha phrogs te/ lha ma yin de nyid kyi brang du brgyab bo// // 'phags pa dam pa'i chos dran pa nye bar gzhag pa/ bam po nyer bzhi pa/ de mtshon cha des brgyab pa dang nyams nas sa'i 'og ga la ba der 'gro bar byed do// de'i 'khor lha ma yin mgul phreng rnams kyis gang gis nyams pa mngon par mthong nas/ nyams pa srog gi lhag ma lus pa de dag thams cad kyang sa'i 'og ga la ba der rgyug par byed do// lha ma yin gyi dbang po sgra gcan yang 'khor dang bcas te/ lha pi bang can gsum pa ga la ba der 'dong bar byed do// rang gi lag mthus dregs pa de dag 'ongs pa mngon par mthong nas lha rnams me char ltar mngon par 'bebs shing // de dag kyang lha ma yin gyi dbang po sgra gcan ga la ba der rgyug par byed do// me char ltar phab pa des kun du mngon par sreg pa na 'khor dang bcas par sa'i 'og ga la ba de nyid du rgyug par byed do// lha ma yin gyi dbang po gsum po de dag mthong nas lha rnams ni snying rab tu dga' bar gyur/ lha ma yin rnams ni yid dman par gyur te/ mthu rtsal nyams pa/ mgon 'dod pa/ skyabs 'dod pa/ dpung gnyen 'dod pa thams cad sa'i 'og gi sgo ga la ba der rgyug par byed do// de dag gang gi tshe sa'i 'og gi sgo der lhags pa de'i tshe/ lha rnams yang bai DUr+ya'i ri'i rtse mo de nyid la 'dzegs te 'khod do// 'di ltar lha ma yin rnams gor ma chag par yang 'ong bar 'gyur te/ gang gi phyir thags ris dang rab dgod dag da dung du ma 'ongs te/ lha ma yin de dag ni de la srog ltos/ de la rten/ de gtso bor byed pa yin no// de las rgyal ba ni/ thams cad las rgyal bar 'gyur la/ de las pham na ni 'di dag thams cad las pham par 'gyur ro zhes de skad smras nas/ lha thams cad dga' ba shin tu skyes/ mthu shin tu skyes te/ de skad brjod cing g.yul 'gyed pa'i phyir nges par gnas par byed do// klu'i rgyal po rab 'joms la sogs pa yang longs spyod ldan gyi grong khyer ga la ba de na klu'i rgyal po nor rgyas kyi bu dang / 'jog po la sogs pas dpung gi mthu rtsal lhag ma lus pa rnams bcom mo// de dag kyang rab dgod de la shin tu sems shing de'i tshe de la dpung tshol te/ des lha rnams gzhom par nus kyi/ gzhan du na lha ma yin gyi phyogs ni shin tu pham la/ lha'i phyogs ni rab tu 'phel to snyam mo// de ltar lha ma yin gyi phyogs klu dang lha ma yin de dag thams cad yid sdug bsngal zhing gnas so// de ltar de dag gnas shing lha ma yin rnams kyang yid dman par gnas te/ thags ris dang / rab dgod dag gis 'di ltar lha ma yin gnas gsum pa na gnas pa me tog phreng dang / brtan pa dang / sgra gcan yang pham par gyur to zhes thos te/ de ltar mthu med par byas so// de ltar spro ba med pa/ dpung dang mthu nyams pa de dag la mgon gzhan med de/ 'di ltar lha ma yin gyi dbang po khyod du bas so// de nas lha ma yin gyi dbang po rab dgod kyis 'di skad smras so// lha ma yin rnams lha ma yin gyi dbang po gsum dag ga la gnas rtogs shig rtogs shig // de skad smras pa dang / lha ma yin rnams kyis lha ma yin gyi dbang po de la 'di skad smras so// 'di ltar sa'i 'og gi sgo'i tha ma na lha ma yin dpung dang mthu nyams pa thams cad khyod la srog ltos/ khyod la dpung tshol/ khyod la rten cing mchis te/ mtshar kho nar ngo tsha nas sa'i 'og gi nang du yang mchi ba'i rngo ma thogs so// de nas thags ris dang rab dgod kyis 'di skad smras so// ci lha de rnams kyi brgya byin 'ongs sam ma 'ongs/ lha ma yin rnams kyis smras pa/ ma mchis so// de nas rab dgod khros pa'i mig dmar pos rang gi dpung la lta zhing 'di skad smras so// rgyal chen bzhi pa dag nyi tshes gnas gsum du gtogs pa'i lha ma yin rnams pham par byas/ dpung dang mthu nyams par byas/ brtson pa med par byas te/ kye ma lha ma yin rnams lha'i ris nyi tshe gang gis dpung dang mthu nyams par byas pa de'i phyir 'di ltar nga cha ste/ lha thams cad pham par bya'o// de skad smras nas/ lha ma yin gyi dbang po de lha ma yin gyi dbang po kun gyi dpung bas lhag par brtson pa gang yin pa des dpon sna thams cad la bsgo ba 'di ltar lha gsad pa dang / lha gzhom pa dang / lha rnams la bar chad bya ba'i phyir bdag cha yis rnga bo che rdungs shig rdungs shig // lha dang brgya byin du bcas pa nga gcig pus thub par bya ste/ nga ni bdag bar ma dor pham par mi 'dod do// gang lha'i brtson 'grus dpung dang ldan pa dag lha ma yin gyi bu mo rnams la lta ba dang / nyug par 'dod pa ci ngas mi shes snyam mam/ de skad smras nas thags ris dang / rab dgod de dag rnga sgra 'byin cing lha ma yin rnams rgyugs shig rgyugs shig // 'di ltar ngas lha thams cad pham par bya ba dang / lha ma yin thams cad 'byor par bya ba'i phyir bdag nyid cha'o// des de skad ces bsgo nas shing rta 'khor lo rtsibs 'bum dang / lha ma yin gyi 'od nyi ma lta bu bye ba phrag du ma dag chas so// de chas pa dang / ri dang / chu bo dang / ri khrad khrod dang / ri 'or dang / ri'i rtse mo dang / ri rab tu bcas pa g.yo ba nas legs mthong gi tshal na lha rnams kyi dbang po brgya byin lha'i 'dun sa chos bzang na 'dug pa'i stan gyi bar du g.yo ba dang / de 'di snyam du sems te// kye e ma bdag gi stan yang g.yo ba las na gor ma chag par lha dang lha ma yin g.yul 'gyed par 'gyur te/ lha ma yin gyi rgyal po thags ris de chas pa ltar/ 'di ltar tshal dang / nags tshal 'di dang / ri khrad khrod dang / chu klung dang / ri ngos dang bcas pa thams cad dang / ri'i rgyal po ri rab 'di yang rab tu g.yo'o// brgya byin des de ltar rig nas/ lha rnams la bsgo ba/ sum cu rtsa gsum pa'i lha rnams chos shig chos shig // 'di ltar rab dgod dang thags ris dag lha rnams pham par bya ba'i phyir cha zhing 'dug go// de'i phyir bdag nyid kyang 'di ltar glang po che sa srung gi bu la zhon te/ lha thams cad dang lhan cig tu lha dang lha ma yin gyi g.yul ga la ba der 'dong bar bya'o// gang gi phyir rab dgod dang / thags ris kyi g.yul 'gyed pa gang yin pa der lha 'dug pa ni ngas ma mthong ngo // de skad smras pa dang / 'di ltar lha rnams kyi dbang po brgya byin de ni dpung gi gtso bo yin te/ lha'i 'dun sa chos bzang dang / grong khyer blta na sdug na gnas pa rnams la yang bsgo/ bzhi mdo dang bzhi mdo// sum mdo dang sum mdo dag tu yang 'di ltar lha rnams kyi dbang po brgya byin de ni lha dang lha ma yin gyi g.yul 'gyed par 'gro ste/ rab dgod dang thags ris dag ga la ba de nyid du thams cad 'dong bar bya'o zhes bsgo'o// de nas de dag la de skad smras pa dang / lag cha dang / mtshon cha sna tshogs kyi gnas su gyur pa/ shing rta sna tshogs kyi tshal du 'dong bar byed de/ mtshon cha thams cad yod pa der lha brgya'am/ stong ngam/ khri'am/ bye ba mtshon cha don du gnyer ba de dag shing rta sna tshogs kyi tshal du 'dong bar byed do// de dag rgyug pa na rgya mtsho brug pa lta bu'i sgra byung ste/ lha rnams phan tshun 'dong ba shin tu brtul ba'i rdul gang gis nam mkha' yog par gyur pa rnam pa de lta bu byung ngo // de ltar de dag mtshon cha rnams blangs nas nam mkha' la rgyu ba rnams ni nam mkha' la/ skam sa la rgyu ba rnams ni skam sa la/ ri'i rtse mo la rgyu ba rnams ni ri'i rtse mo kun du gang nas 'dong ngo // lha gzhan tshal dang / nags tshal dag na gnas shing rtser dong ba'i lha gang yin pa de dag kyang rnga sgra thos nas/ shing rta sna tshogs kyi tshal ga la ba der rgyug par byed do// sum cu rtsa gsum pa'i lha'i 'dod pa kun kyang btang nas/ thams cad rgyug par byed do// mtshon cha dang / lag cha dang / go mtshon rab tu mang po brgya'am/ stong ngam/ bye ba'am/ bye ba brgya phrag stong snyed dag blangs nas/ de dag thams cad brgya byin shin tu mthong bar 'dod cing 'khod do// de nas brgya byin gyis de dag gi nyams drod rig nas lha thams cad rab tu dga' bar byed cing shing rta rab tu mang po la zhon te/ shing rta kha cig ni rin po che sna bdun gyis brgyan/ kha cig ni gser gyis brgyan/ kha cig ni dngul gyis brgyan/ kha cig ni bai DUr+yas brgyan/ kha cig ni shel gyis brgyan/ kha cig ni spug la sogs pa'i rin po che chen po rnams kyis brgyan/ kha cig ni nor bu sna tshogs kyis brgyan cing // dril bu g.yer kha'i dra bas gtibs pa/ kun nas mdzes pa/ las kyi mchog ji lta ba bzhin du thob pa/ rang gi gzi brjid kyis rtag tu mdzes pa na kha cig ni gser gyi ri rab kyi rtse mo dag khyab par gnas so// brgya'am stong snyed kha cig ni nam mkha' la dong ste/ lha'i dbang po lha ma yin rnams pham par bya ba'i phyir nam 'gro zhig gu snyam nas/ brgya byin la shin tu lta zhing 'khod do// de ltar phan tshun kun nas gtam zer zhing 'khod do// 'thab pa la yid zhugs pa thams cad 'khod do// de dag de ltar 'khod pa dang / lha'i dbang pos glang po che'i kha lo sgyur ba ma ta li la bsgo ba/ 'di ltar bzang po song la nga'i glang po che sa srung gi bu glang po che thams cad kyi yon tan dang ldan pa kha drug yod pa de la zhon nas ngas lha ma yin rnams pham par bya'o zhes sgo shig // de nas ma ta lis brgya byin gyi bka' mnos nas/ rang gi 'dod pas sprul pa'i pad ma'i tshal na glang po che sa srung gi bu glang po che mang pos yongs su bskor ba ga la ba der song ngo // de nas glang po che cang shes de la 'di skad smras so// 'di ltar lha'i dbang po brgya byin de khyod la 'bod de/ lha ma yin gyi g.yul du khyod la zhon nas lha ma yin rnams pham par bya'o zhes gsung ngo // de nas glang po che sa srung gi bu ma ta li ga la ba der song ste phyin nas/ lha'i 'dun sa chos bzang ga la ba der song ngo // der 'ongs pa dang ma ta lis brgya byin la smras pa/ lha'i dbang po 'di ltar glang po che'i mchog de mchis so// brgya byin gyi rdzu 'phrul gyis de'i lus de la kha skyon med pa brgya sprul par byed de/ kha re re la so dkar po bcu bcu/ so re re la pad ma'i rdzing bu bcu bcu/ pad ma'i rdzing bu re re la pad ma stong stong // pad ma re re la ri bo bcu bcu/ ri bo re re la pog ri brgya brgya/ pog ri re re la lha mo brgya brgya/ sil snyan yan lag lnga dang ldan pas glu len bro rdung zhing // shin tu chags su rung ba gzhan dang mi 'dra ba'i glu dbyangs dang yang dag par ldan pa dag len te/ de ltar glang po'i mchog sa srung gi bu la lha'i dbang po brgya byin sprul pa byed do// glang po che'i dbang po de yang lus kun nas dpag tshad stong yod do// lha'i dbang po brgya byin lha ma yin rnams pham par bya ba'i phyir sil snyan dang / rol mo'i sgra dang / glu dang / ca co dang / ga zha'i sgra dbyangs 'byin pa rnams kyis rnam par mdzes pa na kun nas rnam pa de lta bu dang ldan pa'i glang po che mchog dkar po de la zhon no// de nas de 'gro ba mngon par mthong nas/ lha rnams kyang shing rta kha dog rnam pa sna tshogs la zhon te/ mtshon cha sna tshogs ni thogs/ lus la rgyan sna tshogs ni btags/ dgod pa dang / rtse ba dang / sgra di ri ri 'don pa dang / rab tu dga' ba'i yid rnam pa du ma phyir zhing yid rab tu dga' bar gyur to// de nas lha'i dbang po brgya byin dbus kyi stan la 'dug ste/ bsod nams kyi stobs chen po dang ni ldan/ lha'i mchog mang pos ni yongs su bskor/ gzhan dang mi 'dra bar ni brjid/ lha rnam pa sna tshogs kyis ni yongs su bskor te/ sum cu rtsa gsum pa'i bdag po nyi ma 'bum bas lhag pa'i 'od kyis nam mkha' 'gengs shing // sil snyan dang / glu dbyangs rnam pa sna tshogs kyis 'gengs pa na/ nam mkha'i dpag tshad nyi khrir bkang nas lha dang lha ma yin gyi g.yul ga la ba der 'jug par byed do// de nas de 'jug pa na/ 'jig rten skyong ba rnams bred skad 'byin cing // brgya byin gyi drung du phyin nas/ 'di ltar lha'i dbang po lha rnams pham par bya ba'i phyir rab dgod dang / thags ris dag mchi ste/ 'di ltar rgya mtsho thams cad rab tu dkrugs/ ri bor gtogs pa stong rab tu g.yo bar bgyid/ lha ma yin rnams sgra 'jebs par 'byin te/ shin tu 'jigs pa'i sgra thos so// gang thos nas rgya mtsho na gnas pa nya dang klu dag kyang mthu chung bar gyur/ srin po dang sha za dag kyang gum par gyur/ klu'i rgyal po chos dang mi ldan pa rab 'joms la sogs pa ni shin tu dga' nas/ 'brug sgra 'byin/ klu'i rgyal po chos dang ldan pa 'jog po dang / nor rgyas kyi bu la sogs pa ni 'di ltar lha ma yin gyi dbang po thags ris sa'i 'og nas byung ngo snyam nas/ yid dman par gyur te/ 'brug sgra mi sgrogs/ gser gyi ri bo drug khri ri rab dang bcas pa gang yin pa de dag thams cad kyang g.yo bar bgyid/ 'byung po thams cad kyang sgyid lug par gyur nas/ phreng thogs dang / rtag tu myos gnas dang / lag na yol go thogs pa dang / pi bang can gsum pa shin tu sgyid lug pa rnams kyis bdag lha'i dbang po'i drung du mngags pa lags na/ lha lan du bgyi ba gang lags pa de bsgrub tu gsol/ 'di ltar bdag cag rnams kyis ni gnas gsum du gtogs pa'i lha ma yin gyi dbang po gsum po me tog phreng dang / sgra gcan dang / brtan pa dag g.yul du lan brgya 'am stong du thub lags so// 'jig rten skyong ba rnams las de skad thos nas/ lha'i dbang pos de dag la smras pa/ 'jig rten skyong ba rnams 'di dag thams cad ji lta ba bzhin bdag gis rig ste/ 'di ltar rab dgod dang thags ris dag chas pa'i phyir bdag kyang de dag chad pas gcad pa dang / lha de rnams kyi skyabs dang dpung bya ba'i phyir 'di ltar bdag 'gro bar bya'o// bdag ni chos kyi skyabs/ chos kyi dpung gnyen/ chos kyi rten/ chos kyi rgyal mtshan/ chos tshol ba yin te/ bdag ni chos ma yin pa la mi dga' la/ chos ma yin pa la yid kyang mi 'jug go// de ltar bdag cag yon tan de lta bu dang ldan pa rnams la nams kyang thub par mi 'gyur gyis/ de dag la ma 'jigs shig ma 'jigs shig // bdag kyang dpung gi tshogs rab tu mang pos lha ma yin ga la ba der 'gro bar bya yis/ de dag la 'jigs par ma byed cig // 'dzam bu'i gling na da dung du mar 'dzin pa dang / phar 'dzin pa dang / dge sbyong du 'dzin pa dang / bram zer 'dzin pa dang / byas pa gzo ba dang / chos dang ldan zhing chos skyong ba dang / dam pa'i chos la dga' ba dang / dam pa'i chos dang dge 'dun la gus pa dang / las dang 'bras bu'i de nyid rig pa dang / gso sbyong la nye bar gnas pa dang / sbyin pa dag sbyin par byed/ bsod nams byed pa'i rang bzhin can dag rjes su skyong bar byed/ ye shes la goms par byed/ de la yid zhugs par byed pa dag yod la/ bdag gis kyang chos dang 'thun pa'i chos kyi rang bzhin can bsgrubs te/ de dag dang bdag cag nyung gis kyang lha ma yin du gtogs pa rnams kyis 'jigs pa med do// de skad smras nas lha'i dbang po bai DUr+ya'i ri ga la ba dang / rgyal chen bzhi'i lha rnams ga la ba der song ste/ de dag mngon par mthong nas lha'i dbang pos smras pa/ 'jig rten skyong ba dag rgyal chen bzhi'i lha 'di dag 'khod pa ni lha ma yin rnams pham par bya ba'i phyir 'khod pa yin no// lha'i dbang pos de skad smras pa dang / 'jig rten skyong ba dag gis slar smras pa/ 'di ltar rgyal chen bzhi'i lha 'di dag ni brgya byin khyod la rten/ khyod la skyabs tshol/ khyod la gnas pa kho na lags te/ lha ma yin gyi dbang po tshogs dang bcas pa yang rtsis la ma chags par bgyid do// de skad smras pa na sum cu rtsa gsum pa'i lha rnams brgya byin la/ lha'i dbang po brgya byin sngon du 'dren pa dang bcas par rgyal bar spyon cig ces gsong por smra zhing stod par byed do// de lha'i tshogs kyis bstod cing rgyal chen bzhi'i lha ga la ba der 'dong bar byed do// de nas lha'i dbang po 'khor dang bcas pa shing rta 'bum phrag du ma dang lha'i tshogs kyis ni yongs su bskor/ glang po che sa srung gi bu la ni snga ma bzhin zhon/ rin po che sna bdun gyis ni mdzes par byas/ nam mkha' ltar rtag tu lus 'od kyis ni gsal bar byas/ phyogs bcur rol mo'i sgra dang / sil snyan gyi sgra du mas ni bkang // lha yid rab tu dga' ba 'bum phrag du mas ni yongs su bskor/ ri rab thams cad la gnas pa'i dri za rnams kyis ni mdzes par byas/ lha dang drang srong gi tshogs rnams kyis ni mngon par bstod de/ bde ba dpe med pa nyams su myong zhing las kyi 'bras bu shin tu legs pa la spyod pa 'ong ba dag mthong nas rgyal chen bzhi'i lha rnams yid rab tu dga' bar gyur to// de nas de dag mngon par mthong nas smras pa/ 'di ltar nga ni lha ma yin pham par bya ba'i phyir nga dpung chen po dang lhags pa yin gyis ma 'jigs shig ma 'jigs shig // de thos nas rgyal chen bzhi'i lha rnams yid rab tu dga' ste 'di skad smras so// lha'i dbang po 'di ltar lha ma yin 'di dag bdag cag 'ba' zhig gis kyang pham par bgyi ba'i slad du mchis pa lags na/ lha'i dbang po dang bcas pas lta smos kyang ci 'tshal te/ khyod kyi dpung gis bdag cag bskyabs pas na/ lha ma yin du gtogs pa'i 'jigs pa kyang ma mchis so// de skad smras nas lha ma yin lta ba kho nar 'dod pa de la mngon du phyogs pa lha rnams kyi dbang po brgya byin de ga la ba der yongs su bskor te/ 'khod pa rnams 'di ltar lha ma yin gyi dbang po thags ris de lha ma yin gyi dbang po sgra gcan dang / brtan pa dang / me tog phreng dang / lhan cig dus ji srid cig na 'ong bar 'gyur snyam mo// de ltar lcags kyi ya lad mi phyed pa bgos pa/ lag na mtshon cha sna tshogs thogs pa/ lha ma yin pham par bya ba'i phyir g.yul du chas pa/ yid gcig tu gyur pa dag rin po che rnam pa sna tshogs kyis mdzes par byas pa'i shing rta la zhon pa rnams 'khod do// de ltar chos dang ldan zhing chos kyi rjes su 'jug pa'i klu 'jog po dang / nor rgyas kyi bu la sogs pa g.yul 'gyed par shin tu chas pa/ brgya byin la lta zhing bka' gus par nod pa dag // brgya byin gyis bka' ci zhig stsol bar 'gyur snyam zhing 'khod de/ de ltar sa'i 'og mtha' dag kun la mngon par rtog par 'dod pa rnams la ji ltar lha ma yin gyi dbang po bzhi lha ma yin 'khor dang bcas pa thams cad kyis yongs su bskor ba/ lag na mtshon cha dang / lag cha sna tshogs bye ba phrag du ma thogs pa lag par shin tu bsdus pa/ lag pa'i sor mos 'dzin pa rnams kyis yongs su bskor ba dag rnam pa du mas cha bar byed do// de dag gi phyi bzhin du yang 'bum phrag bye ba du ma dag gis yongs su bskor cing // ri rab thams cad mthu chen pos sgul bar byed pa/ lha ma yin de dag thams cad dang bcas pa/ dpung dang brtson 'grus lhag par che ba/ mtshon cha dpag tu med pa la mkhas pa/ ri rab gnyis lta bur cha ba na/ klu'i rgyal po chos dang mi ldan zhing chos kyi rjes su mi 'jug pa rab 'joms la sogs pas sa'i 'og gi bdag po thags ris dang / rab dgod yongs su bskor to// de nas de ltar lha dang lha ma yin 'khod pa dag lha rnams kyis ni nam mkha' bkang nas 'khod/ lha ma yin rnams kyis kyang rgya mtsho khebs par 'khod de/ ngo mtshar gyi yid kyis phan tshun 'thab pa la shin tu mos pa/ phan tshun du 'thab par 'dod pa na/ de ltar klu'i rgyal po 'jog po dang / nor rgyas kyi bu la sogs pa dang / 'jig rten skyong ba de dag dang lhan cig 'khod pa rnams 'di ltar lha'i dbang pos bdag cag gi mdun na lha ma yin de ltar 'khod pa 'di dag la/ lha ma yin dang bdag cag 'thab mo gyis shig ces ji ste bka' mi stsol zhes brjod do// de nas lha'i dbang pos de dag la 'di skad smras so// 'di ltar 'jig rten skyong ba dag 'dzam bu'i gling du rings par mngag par bya ste/ kye 'dzam bu'i gling na mar 'dzin pa/ phar 'dzin pa/ chos dang ldan zhing chos kyi rjes su 'jug pa'i mi dag ci yod dam med/ de ltar brtags nas lha ma yin rnams pham par bya'o// lha dag ni chos skyob pa yin/ chos kyi gnas yin te/ chos 'phel ba na lha rnams 'phel bar 'gyur la/ chos 'grib pa na lha rnams 'grib par 'gyur ro// de ltar 'jig rten skyong ba dag mi yul 'dzam bu'i gling du bdag gis mngag par bya'o// de skad smras nas/ lha'i dbang po brgya byin gyis 'jig rten skyong ba rnams la bsgo ba/ khyed 'dzam bu'i gling du myur du deng la/ 'di ltar chos dang ldan zhing chos kyi rjes su 'jug pa/ mar 'dzin pa/ phar 'dzin pa/ rigs kyi gtso bo'i rjes su 'jug pa/ gso sbyong la nye bar gnas pa/ sbyin pa gtong ba/ tshul khrims srung ba/ bag yod pa rnams bag yod par gnas pa/ rang gi chos kyi rjes su 'jug pa dag la so sor rtogs shig // de skad bsgo ba dang / 'jig rten skyong ba bzhi mda' 'phangs pa ltar shin tu mgyogs par 'dzam bu'i gling du dong ngo // dong nas gnas nas gnas/ grong nas grong // grong khyer nas grong khyer/ grong rdal nas grong rdal/ bzhi mdo nas bzhi mdo/ yul nas yul/ ljongs nas ljongs/ thams cad du so sor rtog par byed de/ kye 'di dag na mar 'dzin pa/ phar 'dzin pa/ dge sbyong du 'dzin pa/ bram zer 'dzin pa dag su yod/ rigs kyi rgan rabs rjes su skyong ba dag su yod ces de ltar 'dzam bu'i gling 'di ma lus par so sor rtog par byed do// de dag gis 'dzam bu'i gling na chos dang ldan zhing chos kyi rjes su 'jug pa'i mi/ mar 'dzin pa/ phar 'dzin pa/ dge sbyong du 'dzin pa/ bram zer 'dzin pa/ rigs kyi rgan rabs rjes su skyong ste/ 'dzam bu'i gling gi mi rnams chos thams cad dang ldan par mthong ngo // de dag gis de ltar rig nas yid dga' ste/ mda' 'phangs pa ltar shin tu mgyogs par lha rnams kyi dbang po brgya byin ga la ba der 'ongs nas yid shin tu dga' ba de dag gis lha'i dbang po brgya byin la 'di skad smras so// lha rnams kyi dbang po brgya byin dgyes par mdzad du gsol/ 'dzam bu'i gling na chos dang ldan zhing chos kyi rjes su 'jug pa mi mar 'dzin pa/ phar 'dzin pa/ dge sbyong du 'dzin pa/ bram zer 'dzin pa/ rigs kyi rgan rabs rjes su skyong ba/ sbyin pa gtong ba/ bsod nams bgyid pa dag mchis te/ lha'i phyogs ni rab tu 'phel bar bgyid la/ lha ma yin gyi phyogs ni yongs su 'grib par bgyid lags so// de skad smras pa dang / lha'i dbang po brgya byin yid rab tu dga' nas/ 'jig rten skyong ba dag la smras pa/ 'di ltar 'dzam bu'i gling na chos dang ldan zhing chos kyi rjes su 'jug pa'i mi dag yod pas na/ bdag cag gis lha ma yin gyi phyogs pham par bya yis lha khyod kun yid dga' bar gyis shig // de skad thos nas lha rnams yid rab tu dga' ba skyes te/ yid dga' ba bcu 'gyur du skyes pa'i stobs kyis brgya byin la smras pa/ lha'i dbang po ci la gzhes ci la gzhes dgra las rgyal bar spyon cig // khyod kyi bka' drin la bdag cag gis lha ma yin rnams pham par bgyi'o// de skad smras pa dang / lha'i dbang pos klu'i rgyal po nor rgyas kyi bu dang / 'jog po la sogs pa la 'di skad smras so// chos dang mi ldan pa klu rab 'joms la sogs pa dang / lha ma yin thags ris dang / rab dgod la sogs pa thams cad gzhom pa'i phyir khyed rgyugs shig rgyugs shig // de skad smras pa dang / klu'i bdag po 'jog po dang / nor rgyas kyi bu la sogs pa klu'i bdag po chos dang mi ldan zhing chos kyi rjes su mi 'jug pa lha ma yin gyi phyogs su gnas pa rab 'joms la sogs pa ga la ba de dag gi drung du khros pa'i shugs kyis me char ltar 'bebs shing rgyug go// de nas rab 'joms yang thags ris dang rab dgod kyis bsgo ba dang / de dag 'ong ba mngon par mthong nas glog char ltar mngon par 'bebs so// de rab tu 'bar ba de dag thams cad tsha ba'i sdug bsngal mngon par myong zhing de nas yang pham pa dag lha ma yin gyi dpung ga la ba der rgyug par byed do// dpung dang mthu nyams pa de lha ma yin gyi nang du song nas 'di skad smras so// nyams pa bdag cag gis rgyal bar dka' ste/ bdag cag 'dus na ni bsgrim mi dgos par lha rnams las rgyal bar nus so// de skad smras nas/ de nas yang klu'i rgyal po 'jog po dang / nor rgyas kyi bu la sogs pa ga la ba der dong ba dang / de dag 'ong ba 'jog po dang / nor rgyas kyi bu des mthong nas smras pa/ 'di ltar rab 'joms bdag cag gi drung du 'ong ba chad pa drag pos gcad par bya'o// gzhan du na de yang dang yang du bdag cag la 'tshe bar byed do// de skad smras nas/ klu'i rgyal po rab 'joms la sogs pa ga la ba der brgyugs nas/ 'jog po des rab 'joms de bzung nas steng du me'i char phab bo// de me'i char des ri dang bcas pa rab tu sreg pa na/ srog 'dod pa lha ma yin gyi phyogs ga la ba der rgyug par byed do// de ltar de 'ongs pa mngon par mthong nas/ lha ma yin gyi dbang po sgra gcan gyis lha ma yin gyi dbang po de dag la smras pa/ 'di ltar klu pham pa de dag la khyed kyi yid drang por ltos shig // de skad smras nas/ bdag dang bcas pa'i dpung des brgyugs so// de 'ong ba mthong nas lha lag na yol go thogs pa rnams kyis kyang brgyugs te/ de ltar de dag phan tshun 'ong ba na/ rgya mtsho'i dbus su lha dang lha ma yin ri'i rtse mo mi bzad pa 'phen pa/ shin tu 'jigs su rung ba/ shin tu bzod par dka' ba'i g.yul bkye'o// lha dang lha ma yin rnam par 'khrugs pa des lha ma yin rgya mtsho na rgyu ba 'bum phrag du ma dag las kha cig ni 'on par gyur/ kha cig ni srog dang bral lo// lha dang lha ma yin de dag rnam par 'khrugs pas/ mtshon cha 'bum phrag nyam nga ba char ltar bab pa'i g.yul bkye'o// de nas khyad par ni 'di yod de/ lha gang gi rkang pa bcad na slar nad med par skye bar 'gyur/ lag pa bcad na yang nad med par skye bar 'gyur/ de ltar yan lag dang nying lag thams cad bcad cing gtubs kyang skye bar 'gyur te/ nad med pa dang / gnod pa med pa dang / mdog nyams par mi 'gyur la/ de'i tshe skye zhing 'byung bar 'gyur ro// mgo bcad pa ni ma gtogs te/ lha rnams kyi dgra yang zhi bar 'gyur ro// lha ma yin rnams kyang ji ltar mi rnams la mtshon chas btab na gnod pa de ltar lha ma yin rnams la yang de bzhin du 'byung ste/ lha dang lha ma yin dag nang gi khyad par ni de lta bu yin te/ de ltar lha lag na yol go thogs pa rnams dang / lha ma yin sgra gcan gyi sar gtogs pa rnams kyi khyad par ni de lta bu yin no// de nas lha lag na yol go thogs pa rnams kyis ri rtse mo can du ma blangs nas lha ma yin ga la ba der brgyugs te/ ri char ltar 'bebs pa des lha ma yin de dag gi dpung brgya'am/ stong du bcom mo// de bcom pa mngon par mthong nas/ sgra gcan gyis ri dpag tshad gsum pa blangs nas brgyugs so// lha lag na yol go thogs pa rnams kyis de ltar 'ong ba mngon par mthong nas/ mtshon cha dang lag cha thogs te/ lha ma yin ga la ba der brgyugs so// ri de mtshon cha char ltar phab pa des ji ltar bye ma bzhin de ltar zhib mor brlags nas rgya mtsho'i nang du gtor to// de 'ong ba mngon par mthong nas dud 'gro'i ngo bo sems can gyi tha ma sgra gcan de yongs su yi chad do// mtshon cha char ltar 'bab pa na lha ma yin gyi dpung ga la ba der brgyugs so// lha ma yin gyi dbang po brtan pas de 'ong ba mngon par mthong nas/ rang gi 'khor rnams la smras pa/ ri rab gnyis kyi tshad ltar 'dug pa chas pa 'di gcig pus lha 'di dag thams cad chad pas gcad par nus su gsha' gsha' lta zhig na/ 'di ltar bong tshod 'ba' zhig cher zad de mthu chung nas lha rnams kyis bsngags pa dang / mgon 'dod pa/ skyabs 'dod pa/ dpung gnyen 'dod pa/ lha ma yin ga la ba der rgyug par byed pa/ lha ma yin phal pa dang mtshungs pa 'di ni mthu dman pa yin la smad pa nyid yin no// 'di'i mdun na 'thab par gnas pa lha lag na yol go thogs pa gang yin pa 'di dag ni snying stobs che ba yin no// de skad smras nas/ lha ma yin gyi dbang po brtan pa rang gi 'khor dang yang lhan cig lha ma yin mchog tu rgya che ba mgul phreng dang yang lhan cig tu g.yul 'gyed pa'i phyir lha lag na yol go thogs pa ga la ba der rgyug par byed do// lha rnams kyis brtan pa dang de dag lhan cig 'ong ba mthong nas lha phreng thogs rnams la smras so// 'di ltar brtan pa bdag nyid thams cad lha lag na yol go thogs pa rnams kyi drung du rgyug gis lha rnams kyang rgyugs shig rgyugs shig // de skad smras nas de nas yang lha ma yin gyi dbang po sgra gcan dang / brtan pa ga la ba der dong ngo // de nas yang sgra gcan de brtan pas phyir bzlog ste/ khong brta brta nas de nas yang phan tshun 'dus te/ lus kyi mthu dang dpung tshol bar 'dod pa 'dus pa dag lha ga la ba der phyir log pa dang / lha lag na yol go thogs pa dang / lha ma yin sgra gcan gyi sar gtogs pa mgul phreng de dag dang phan tshun dgrar gyur pa/ phan tshun mi bzod pa/ so so'i dpung chen po'i g.yul 'gyed de/ ri'i rtse mo rnams dang / brag gi rtse mo rnams dang / mda' char ltar 'bab pa rnams dang / mtshon char ltar 'bab pa rnams dang / shing ljon pa char ltar 'bab pa rnams kyis rtag tu nam mkha' phan tshun mun pa thibs po ltar gsal bar mi mngon te bar chad byed pa bye ba 'bum phrag du ma'i g.yul dpe med pa 'gyed do// de ltar lha rnams kyi yan lag dang nying lag bcad cing gtubs pa dag ni de nas yang snga ma bzhin slar skye'o// lha ma yin rnams kyi yan lag dang nying lag du ma bcad pa dag ni nad dang bcas par 'gyur la/ skye bar yang mi 'gyur ro// mgo bcad pa rnams kyang mi dang 'dra bar mi skye'o// lha rnams kyang mgo bcad pa dang / rked pa bcad pa yang 'chi bar 'gyur ro// de ltar lha ma yin ji lta ba de ltar lha rnams zad par mi 'gyur ro// de nas lha dang lha ma yin rnam par nyams pa na lha ma yin rnams shin tu zad pa de ltar lha rnams ni ma yin no// de nas lhag ma phyed tsam lus pa lha rnams kyis bcom pa/ skyabs 'dod pa/ dpung gnyen 'dod pa dag sa'i 'og gi sgo ga la ba der rgyug par byed de/ sgra ha ha 'byin pa'i lha rnams kyis nye bar bcom pa/ brtson 'grus chung ba/ skyabs zhan pa/ srog dman pa dag lha ma yin gyi dbang po brtan pa dang yang lhan cig sgra gcan dang yang lhan cig tu bros so// lha ma yin gyi dbang po de gnyis mthu nyams shing gnas nyams pa dag me tog phreng gis mthong nas lha ma yin gyi dbang po gsum pa la smras pa/ 'di ltar bdag cag gi lha ma yin ga la ba der 'dong gis rgyugs shig // brtson 'grus chung ba'i lha rnams bdag cag gi dpung dang / brtson 'grus dang 'thun pas pham par bya'o// des de skad smras pa dang / de nas me tog phreng lha rnams ga la ba der rgyug par byed do// de nas de dag 'ong ba mthong nas dpung chen pos de nas yang bcom pa'i lhag ma phan tshun gyi brtson 'grus dang / phan tshun gyi dpung gis 'dus pa bdag nyid dang 'khor mang po dang bcas pa phyir log ste phan tshun 'di skad smra'o// 'di ltar lha ma yin zhes ming du btags pa 'di ci 'bros pa kho nar gyur tam/ brtson pa la mi gnas sam/ mtshon cha la mi rten pa lta zhig ste/ rang gi gnas su yongs su nyams par 'gyur la/ chung ma de dag gi nang du yongs su nyams par 'gyur ro// de skad smras nas/ de nas yang dpung dang mthu rgyas pa mtshon cha sna tshogs thogs pa dag lha ga la ba der rgyug par byed de/ ri'i rtse mo 'tsher ba lta bu dang rlung gi shugs ltar mngon par mgyogs pa de dag g.yul 'gyed pa'i phyir yang log go// de nas lha kun du rgyu ba dang / lha phreng thogs dang / lha rtag tu myos gnas dang / lha lag na yol go thogs pa thams cad phan tshun du 'di ltar kye ma lha ma yin 'dus pa 'di dag thams cad ni blo gros mi brtan pa yin te/ kye ma lha ma yin rnams gang gis bdag nyid dang / bdag cag gi dpung gi khyad par khong du chud kyang de dag rgyug par byed do zhes brjod do// de dag gis de skad smras nas/ lha rnams kyang lha ma yin dag ga la ba der rgyug par byed do// phan tshun rgyal ba brtod pa na lha dang lha ma yin de dag gzhan dang mi 'dra ba'i g.yul bkye ste/ phan tshun ri bo char ltar 'bebs pa dang / me char ltar 'bebs pa dang / rdo char ltar 'bebs pa dang / mtshon cha char ltar 'bebs pa dang / dpung gi tshogs rnam par 'joms pas mngon par bcom mo// de dag mtshon cha du ma dang / rnam par 'joms pa du ma dang / nyam nga ba du ma dang / de ltar srog gcod pa du ma dag gis g.yul dpe med pa bkye ste/ de dag rgya mtsho kun nas bar med par 'khod nas g.yul bkye'o// 'di ltar de gzhan dang mi 'dra ba'i phyir de ni dpe bya bar yang mi nus te/ de dag g.yul rnam pa du ma bkye'o// klu rnams kyang klu rnams dang lhan cig g.yul dpe med pa bkye'o// de ltar g.yul rnam pa du ma de dag lha'i dbang po brgya byin gyis mthong nas sum cu rtsa gsum pa'i lha rnams la smras pa/ 'di ltar rab dgod ni da dung 'dug ste/ ma gtogs par lha ma yin de dag thams cad rgyug par byed kyis khyed chos shig chos shig // de dag chas pa'i phyir bdag kyang glang po che sa srung gi bu la zhon te cha'o// de nas brgya byin gyis lha rnams la de skad smras nas yid rtse gcig gis glang po che sa srung gi bu la 'di skad ces smras so// glang po che'i rgyab tu zhon te/ ngas lha ma yin gyi lhag ma lus pa thags ris dang / rab dgod kho na dang / lha ma yin de dag gi lhag ma thams cad las rnam par rgyal bar bya'o// de skad smras nas/ de rdo rje gsor te lha ma yin gyi dpung la kun du lta zhing 'dug go// de nas lha dang lha ma yin g.yul shin tu mi bzad par 'jug pa na/ lha ma yin rnams ni yongs su nyams/ lha rnams ni rgyal te shin tu dga' nas/ lha ma yin rnams kyi drung du rgyug par byed do// lha rnams kyi dbang po brgya byin yang 'dzum rangs te/ lha ma yin thams cad kyi dpung 'joms su chas pa na rab dgod 'di snyam du sems te/ kye ma 'di ltar lha ma yin gyi dbang po gsum po dang / gnas gsum na 'khod pa'i lha ma yin bye ba phrag du ma mthu nyams par byas pa 'di dag ni ji ltar sngar mtsho kun mthong du mthong ba de ltar 'di dag gyur te/ kye ma mtsho der mthong ba ni ma nor ba yin no// 'di ltar brgya byin pham par bya ba dang / lha thams cad kyang gzhom par bya ba'i phyir bdag cha ste/ kye ma lha de dag dang bdag khyad par cang med do snyam mo// blo de lta bu bskyed nas g.yul du rings par 'jug par bya ba'i phyir sa'i 'og gi sgor 'khod do// rab dgod dang thags ris khros pas gzir ba de nyid du 'khod pa dang ri kun ni g.yos/ rgya mtsho yang rlabs rnams kyis kun tu 'khrugs par byed/ nyi ma'i 'od zer dmar po thams cad kyang ri la shar te/ 'khor dang bcas pa sa'i 'og gi sgo de nyid du 'khod pa dang / de nas lha rnams kyis lha ma yin sgra gcan la sogs pa pham par byas shing nyams par byas pa rnams sa'i 'og gi sgo ga la ba der rgyug cing spro ba med pa/ mgon med pa/ kun nas gnod pa/ ha ha'i sgra rnams kyis sems dkrugs pa/ kun nas zhum pa/ mgon med par gyur pa rnams de skad phan tshun rjod pa na lha ma yin gzhan kha cig gis smras pa/ lha ma yin dag ma 'bros ma 'bros/ ci ste byol/ ci ste bros/ slar log slar log // de skad smra zhing phan tshun de skad brjod pa'i lha ma yin rnams ri rtse mo can char ltar phab pas kun du btags pa na/ lha yid rab tu dga' ba rnams lha ma yin chos dang mi ldan zhing chos kyi rjes su mi 'jug pa dag zung shig gtogs shig // bdag cag la dud 'gro 'di dag glo bur du khro bar byed kyang g.yul la 'jigs pa med de/ lha ngan pa 'di dag gi g.yul la 'jigs pa med do// mtshon cha dang / lag cha la mkhas pa yang ma yin te/ 'di dag ni ji ltar slar ldog par mi 'gyur ba de ltar rgyal bar bya ste/ kye ma dus ma yin pa'i g.yul 'gyed par rtag tu 'dod pa 'di dag ni ji ltar phyir mi ldog par 'gyur ba de ltar rgyal bar bya'o// de ltar phan tshun spro ba bskyed nas/ lha ma yin rnams shin tu gzhom par yid zhugs pa khros pa mig shin tu dmar ba dag lha ma yin ga la ba der dong nas ral gri dang / mtshon cha kun nas char ltar 'bebs te/ ji ltar char gyi rgyun 'bab pa ltar 'bebs shing // de ltar me yang char ltar 'bebs so// de nas de ltar lha ma yin blong blong por 'khod pa shing rta 'bum snyed la zhon pa/ lha ma yin du mas yongs su bskor ba dag sa'i 'og gi sgor 'khod de/ lha rnams ga la ba der mtshon cha sna tshogs char ltar 'bebs la/ ri dpag tshad gsum dang / bzhi dang / lnga'i tshad tsam 'phen par byed do// de lta bu char ltar mngon par 'bebs pa dang / rnam pa de lta bur chas pa de dag lha ma yin rnams kyis kyang mngon par mthong nas/ de nas yang dbugs phyin te/ g.yul 'gyed par phyir log nas/ rab dgod dang lha ma yin de dag nyid la spro ba skyed par byed de/ 'di ltar bdag ni lha thams cad gzhom pa'i phyir chas pa yin gyis lha ma yin dag slar log slar log // lha ma yin gyi dbang po dag ci ste 'bros ci ste 'bros/ ma la khyim du bud med dag gi ngor yang ji skad smra/ 'di ltar skyes pa ni bdag cag yin na skyes pa'i ming yang med de/ skyes pa zhes bya ba don med par 'gyur ro// de skad smras pa dang / rab dgod lha rnams ga la ba der rgyug par byed do// de rgyug pa mngon par mthong nas lha rnams kyang de dang g.yul 'gyed par rab dgod ga la ba der brgyugs so// lha dang lha ma yin de dag phan tshun g.yul 'dres par bkye ste/ sgra byung ba gang yin pa des ri'i lcong dang ri rab thams cad kyang kun du gang ngo // sgra gcan 'ba' zhig lam du zhugs nas lha lag na yol go thogs pa dag ga la ba der brgyugs so// lha ma yin gyi dbang po brtan pa lag na dbyug to thogs pa yang lha phreng thogs dag ga la ba der brgyugs so// lha ma yin gyi dbang po me tog phreng yang ri dpag tshad gsum pa tsam cig blangs nas/ lha pi bang can gsum pa dang / lha kun du rgyu ba dag ga la ba der brgyugs te/ phan tshun g.yul chen po bkye ba na gtam du brjod na sems can thams cad kyi spu zing zhes byed na/ gang mngon du mthong ba'am/ thos pa lta smos kyang ci dgos/ lha ma yin gyi dbang po rab dgod kyang rlung gis nam mkha'i sprin ltar lha rnams mngon par 'joms te/ shin tu brtson 'grus dang ldan pa de la lha gang gis kyang phyir brgal bar mi nus so// de nas de ltar rgyal chen bzhi'i lha rnams la mngon par 'tshe ba na sum cu rtsa gsum gyi bdag po brgya byin gyis sum cu rtsa gsum pa rnams la 'di skad smras so// lha ma yin 'ba' zhig gis lha 'di dag la mngon par 'tshe zhing 'dug na/ dpung phyi ma pa'i lha de dag ci ste mi rgyug // lha ma yin gyi dpung gis lha rnams yongs su nyams shing bcom pa dag ci khyed pham par dga' 'am/ gang lha'i 'dun sa chos bzang na 'khod pa dag ma gtogs par sum cu rtsa gsum pa'i lha rnams rgyugs shig // ma lus par rgyugs shig // de skad bsgo nas rab dgod dang thags ris ga la ba der brgyugs so// rab dgod kyi steng du sum cu rtsa gsum pa'i mda'i tshogs rnams dang / ri bo char ltar bar mtshams med pas nam mkha' bkang nas mngon par 'bebs la/ rab dgod kyang ri bo char ltar mngon par 'bebs shing sum cu rtsa gsum pa'i lha rnams ga la ba der 'dong bar byed do// nam mkha' thams cad sgras kun du 'gengs shing lha dang lha ma yin phan tshun rgyal ba la rtod pa de dag dpung gi tshogs ma lus pa thams cad kyis g.yul 'gyed do// de ltar g.yul 'gyed pa na/ gser gyi ri bo 'bum snyed phan tshun 'drud pa'i bur ma lhung ba'i rdul gyis nam mkha' khebs te/ nam mkha' kun nas bar mtshams med par dpag tshad stong tsam gser gyi rdul gyis khebs so// rdul gyi bar de dag na yang ji ltar char gyi rgyun rgyun mi 'chad par 'bab pa ltar rnam pa de lta bu'i mda'i tshogs phan tshun char ltar 'bebs so// de bzhin du phan tshun ri bo char ltar mngon par 'bebs shing lha ma yin bye ba du ma de dag 'joms par byed pa'i g.yul bkye'o// lha stong phrag du ma rnams kyang gzhom par bya ba'i phyir g.yul shin tu mi bzad pa bkye'o// bkye nas lha ma yin snying stobs chung ba pham par gyur pa shir dogs pa gang yin pa de dag sa'i 'og tu zhugs so// ma lus par bcom pa zhugs pa de dag la lha ma yin gyi bu mo dag gis smras pa/ kye ma lhag mar gyur pa bdag cag gi khyim thab de dag ga re/ de skad 'dri ba de dag la lha ma yin rnams kyis smras pa/ de dag ni 'di ltar lha dang lha ma yin gyi g.yul las rgyal ba thob ste/ 'dir 'ong ngo // de nas lha ma yin gyi bu mo dag mtsho kun mthong ba ga la ba der dong ba dang / de dag thams cad mthong ste/ ji ltar lha rnams kyis lha ma yin rnams btags shing bcom ste/ de ltar lan brgya'am stong du pham par byas pa de dag de bzhin mthong nas/ khyim thab bsad pa'i phyir nyon mongs shin tu yi chad de sa'i steng du 'dug nas ngu bar byed/ smre sngags 'don/ rab tu sdug bsngal ba kun mtsho de yongs su bskor nas 'khod la brang rdung bar byed/ skra 'bal bar byed/ lus la 'brad par byed/ mchi mas gdong gsher bar byed do// de ltar mtsho'i nang na khyim thab dag pham ste/ bsad par mthong nas/ smre sngags 'don to// de nas lha dang lha ma yin gyi g.yul shin tu mi bzad par 'jug pa na lha ma yin gyi dbang po rab dgod lha ma yin bye ba snyed kyis yongs su bskor nas/ lha'i dbang po brgya byin ga la ba der 'gro bar byed do// de dag nyid 'ong ba mngon par mthong nas lha rnams la bsgo ba/ 'di ltar lha ma yin 'di dag ni g.yul 'gyed du bdag cag ga la ba der 'ong ste/ dpung chung ngu gdul bar dka' ba de dag ni ji ltar 'od kyis mun pa bsal ba de ltar grogs chos kyis rgyal bar bya'o// des lha rnams la de skad bsgo nas/ glang po che'i rgyal po sa srung gi bu la zhon te/ lcags kyi mda' 'phangs pa bzhin du rab dgod ga la ba der brgyugs so// de rgyug pa na lha'i dbang po brgya byin 'dun sa chos bzang na gnas pa'i lha rnams kyis yongs su bskor nas/ rdo dang shing gis 'gyed pa dag lha ma yin gyi dpung ga la ba der brgyugs so// kha cig ni mda' char ltar mngon par 'bebs shing rab dgod ga la ba der rgyug par byed do// rab dgod kyang brgya byin ga la ba der shing rta sgyur bar byed cing 'di ltar brgya byin pas bdag rgyal bar bya'o zhes zer ro// de nas brgya byin gyis rab dgod de la 'di skad smras so// chos ma yin pa'i lam la gnas pa'i dud 'gro da gar 'gro// 'di ltar nga ni khyod pham par bya ba'i phyir 'ongs te/ 'di ltar ngas khyod rgyags pa dang phral nas/ de nas yang sa'i 'og tu gtang bar bya'o// de nas thags ris dang / rab dgod kyis brgya byin la smras pa/ 'di ltar nga yang brgya byin khyod dang lha thams cad chad pas gcad par bya ba'i phyir 'ongs pa yin no// de nas thags ris dang rab dgod kyis gser gyi ri dpag tshad lnga pa gcig 'phangs so// 'phangs pa de mngon par mthong nas glang po che sa srung gi bu'i kha nas dbugs phyung bas ri de bye ma chang pa nas gtor ba bzhin phyir bzlog nas rgya mtshor lhung ngo // ri phye mar brlags shing gtor ba de mngon par mthong nas/ de nas yang lha ma yin dag gis ri bo rdo rje'i lte ba can dpag tshad lnga pa gcig blangs nas brgya byin ga la ba der 'phangs so// 'phangs pa de mngon par mthong nas sa srung gi bu'i sna'i thor tos bzung ste/ slar lha ma yin gyi dbang po la 'phangs te/ glang po che 'di ni cang shes pa yin no// rang gi ri 'phangs pa des de'i brang du brgyab pa dang / rab dgod de brgyab pa des nyams nas stan de las lhung zhing // slar 'khod de brgyab pa des rab tu nyams so// de mthong nas sum cu rtsa gsum pa dag sgra chen pos nam mkha' bkang nas/ 'di ltar lha'i dbang pos dud 'gro de pham par byas te/ 'dir re zhig glang po che'i mchog 'dis 'phangs pa'i shugs kyis mngon par nyams shing g.yos na gal te rdo rjes brgyab par gyur na lta smos kyang ci dgos/ de skad smras nas/ lha ma yin ga la ba der brgyugs te/ la la ni rdo dang shing gis 'gyed/ la la ni ri bos 'gyed/ la la ni rtse gsum kha gdeng gis 'gyed/ la la ni ste'u khas 'gyed/ la la ni glog 'byung bas 'gyed/ la la ni thong gshol gyis 'gyed/ la la ni stobs kyis 'gyed/ la la ni 'khor los 'gyed/ la la ni ral gris 'gyed/ la la ni nam mkha' la 'gro bas 'gyed/ la la ni sna tshogs pas 'gyed/ la la ni tho bas 'gyed/ la la ni mtshon cha mchog tu gdams pas 'gyed/ la la ni mtshon cha dri ma med pas 'gyed/ la la ni mtshon cha rab byed kyis 'gyed/ la la ni mtshon cha byi bdar byed kyis 'gyed/ la la ni mtshon cha brtsegs pas 'gyed/ la la ni mes 'gyed/ la la ni chus 'gyed/ la la ni chu 'bebs pas 'gyed/ la la ni thams cad kyis 'gyed/ la la ni mtshon cha nag pos 'gyed/ la la ni sgyu mas 'gyed/ la la ni 'dud pas 'gyed/ la la ni sen mos 'gyed/ la la ni sgras 'gyed de/ sgra'i shugs gang mnyan par yang mi nus so// la la ni rdog pa rdeg pas 'gyed de/ rnam pa de lta bu'i go mtshon sna tshogs kyis lus shin tu bsrungs pa rnams kyis lha ma yin rnams pham par bya ba'i phyir brgya byin lha thams cad kyi mdun du bzhag go// de nas mog mog por gyur pa de mngon par mthong nas/ lha ma yin gyi dbang po thags ris la sogs pa lag na mtshon cha sna tshogs pa rnams rab dgod kyi dpung bya ba dang / brgya byin gtag pa'i phyir brgya byin ga la ba der 'dong bar byed do// de nas lha ma yin gyi dbang po bzhi po dag brgya byin kho na la 'gyed du 'ong ba mngon par mthong nas/ lha rnams brgya byin gyi dpung gi rim gro bya ba dang / rang gi rtsal ston cing brgya byin ga la ba der 'dong bar byed do// de nas brgya byin gyis 'ong ba de dag mngon par mthong nas shin tu khros te chas nas smras pa dud 'gro khyed ci ste shin tu rmongs/ gang khyed kyi dpung rnam pa 'di lta bu ni re zhig lha ma yin thams cad la bdog par gyur kyang de dag nga 'ba' zhig gis pham par bya bar nus so// de ci'i phyir zhe na/ 'di dag gi dpung ni chos yin te/ lha rnams kyi dpung ni chos yin no// lha ma yin rnams kyi dpung ni chos ma yin no// chos dang chos ma yin pa'i khyad par ni che ste/ gang khyad par ni mun pa dang nyi ma ltar che'o// gang khyad par ni bden pa dang pa ltar che'o// gang khyad par ni ri rab dang yungs 'bru ltar che'o// gang khyad par ni thar pa dang bcings pa ltar che'o// gang khyad par ni bzar rung ba dang bzar mi rung ba ltar che'o// gang khyad par ni bdud rtsi dang dug ltar che'o// gang khyad par ni mtshan mo dang nyin par ltar che'o// gang khyad par ni nor bu mching bu dang / rin po che ltar che'o// gang khyad par ni dbul ba dang phyug pa ltar che'o// gang khyad par ni bya ba dang mi bya ba ltar che'o// gang khyad par ni nyi ma dang srin bu me khyer ltar che'o// gang khyad par ni khro ba la rlung dang srin bu mang ku ltar che'o// gang khyad par ni mthong ba dang / mi mthong ba ltar che'o// gang khyad par ni yang dag pa'i lam dang / yang dag pa ma yin pa'i lam ltar che'o// gang khyad par ni sangs rgyas dang gzhan mu stegs pa ltar che'o// gang khyad par ni gnam dang sa ltar che'o// gang khyad par ni bskal pa dang skad cig ma ltar che ste/ nga dang khyed ni khyad par de ltar che'o// khyed ni chos ma yin pa la gtso bor byed la/ nged ni chos gtso bor byed do// khyod ni shes rab dman pa yin la/ lha rnams ni shes rab dang bcas pa yin no// khyed ni brtson pa med pa yin la/ lha rnams ni brtson pa dang bcas pa yin no// khyed ni dud 'gro yin la lha rnams ni lha yin te/ lha de dag ni de lta bu yin par khong du chud nas khyed nged kyi drung du mngon par rgyug pa ni mi rigs so// de skad smras nas/ glang po che sa srung gi bu kha lo bsgyur te/ 'di ltar tshigs su bcad pa 'di dag kyang smras nas/ lha ma yin gyi dbang po ga la ba der rgyug par byed do// chos kyis chos min pham par byas/ bden pas pa pham par byas// shes pas gti mug pham par byas// lha yis lha min pham par byas// des de skad smras nas/ glang po che sa srung gi bu kha lo bsgyur te/ sprul pa yang snga ma bzhin byas nas lha ma yin gyi dbang po bzhi po de dag thams cad ga la ba der lha'i dbang po brgya byin rdo rje rtse mo stong yod pa ni thogs/ bsdigs pa'i mtshan ma tsam sems kyis gsad cing bcing bar lhag par mos pa'i sems ni med pas/ rlung gi shugs pas ches mgyogs par rab tu rgyug par byed do// lha ma yin de dag mngon par rgyug pa dang / de dag 'ong ba mngon par mthong nas/ rgyal chen bzhi dang sum cu rtsa gsum pa'i lha rnams kyang rgyug par byed do// lha dang lha ma yin de dag phan tshun rnam par 'joms pa na so sor rgyal bar 'dod pa/ gcig la gcig mngon par 'debs pa/ mog mog por gyur pa/ lha ma yin kha cig ni srog dang bral bar gyur/ de bzhin du lha ma yin kha cig ni sdug bsngal gyis nyam thag ste/ phyir log // kha cig ni yi chad nas phyir log // kha cig ni mig tshugs su lta zhing 'khod/ kha cig ni rang gi gnas su 'gro bar sems shing 'khod/ kha cig ni zhe sdang gis nyam thag // kha cig ni gti mug gis sems bsgribs/ kha cig ni yongs su nyams shing yid dman par gnas te de ltar gnas pa rnams la sa srung gi bu'i steng na 'dug pa lha'i dbang po sprul pa byed do// de nas glang po che sa srung gi bu kha re re la pad ma re re/ pad ma re re la dbang po lag na rdo rje thogs pa mtshon cha dang go mtshon bgos pa rnams sngar bstan pa bzhin lha ma yin gyi dbang pos mthong ste/ de dag kyang dbang po'i glang po che sa srung gi bu kha stong yod pa/ kha re re la pad ma'i rdzing bu stong yod do// pad ma'i rdzing re re la pad ma stong yod do// pad ma re re la 'dab ma stong yod do// pad ma re re la snying po brgya yod do// de dag kyang sa srung gi bu'i kha nas byung ste/ 'dab ma de dag dang snying po de dag thams cad la dbang po rtag tu lag na rdo rje dang / mtshon cha dang / lag cha thogs pa bye ba khrag khrig 'bum phrag du ma 'khod par mthong ngo // de nas sprul pa de lta bu mngon par mthong nas/ lha ma yin rnams skrag 'khrugs te/ dbang po go mtshon dang cha byad sna tshogs thogs pa rnams kyis de rtag tu gang zhing dpung dang mthu dpe med pa rnams kyis nam mkha' 'di bar mtshams med par byas so// mtshon cha'i tshogs kyis phyogs dang phyogs mtshams thams cad bar mtshams med par gang bar byas so// dbang po rnams kyis sa'i 'og gang yin pa de dang / de yang bar mtshams med par byas par dogs so zhes de skad lha ma yin shin tu skrag pa de rnams phan tshun smra'o// de skad smra ba de rnams la rab dgod kyis smra ba/ lha ma yin dag ngas dbang po sa srung gi bu dang bcas te phyir bzlog par byas/ ma 'jigs shig ma 'jigs shig // de skad smras nas glang po che'i rgyal po sa srung gi bu ga la ba der brgyugs so// // 'phags pa dam pa'i chos dran pa nye bar gzhag pa/ bam po nyer lnga pa/ de 'ong ba mngon par mthong nas/ sa srung gi bu'i sna'i thor tos bzung ste/ nam mkha' la gsob bzhin skor bar byed do// de bskor ba na srog gi lhag ma cig lus nas btang ngo // de btang ba dang de nas yang 'du shes rnyed nas lha ma yin de dag la 'di skad smra'o// ci dpung 'di gcig pu dpa' ba yin nam/ lha ma yin gyi dbang po khyed kun lha'i dbang po la rgol mi nus sam/ de nas lha ma yin gyi dbang po bsdus pa de dag thams cad de nas yang sa srung gi bu ga la ba der brgyugs so// de dag 'ong ba mngon par mthong nas/ dbang pos de dag gi srog gcad par bya ba'i phyir ni ma yin gyi/ pha rol pham pa kho nar bya ba'i phyir sgyu ma'i ser ba rdo rje lta bu rnam pa du ma phab bo// de nas yang dbang po ga la ba der ri char ltar 'bebs shing lha'i dbang po de'i steng du mtshon cha rnam pa sna tshogs 'phen to// de la ri bo de char ltar 'bebs pa na/ char gyi rgyun dus su 'bab pa ltar ri bo char ltar 'bab pa rnams kyang mdzes pa yin te/ de ltar lha dang lha ma yin gyi g.yul dpe med pa rnam pa sna tshogs bkye'o// de nas lha rnams kyis lha ma yin de dag mngon par mthong nas/ de nas yang lha rnams lha ma yin gyi dpung ga la ba der brgyugs so// de nas lha ma yin yang g.yul 'gyed pa'i phyir/ lha rnams ga la ba der brgyugs so// de nas rnam pa du mar 'khrugs shing skrag par byed pa rnam pa du ma byung ste/ de ltar lha dang lha ma yin rnams kyang g.yul gsal bar bkye'o// de ltar dbang po dang lha ma yin rnams mtshon cha dang rdo rjes 'joms pa lta bu'i g.yul chen po gzhan dang mi 'dra ba mang po bkye'o// lha ma yin rnam pa du ma dag mngon par mthong nas brgya byin gyis lha ma yin gyi dbang po dag srog dang bral bar ni mi byed la/ pham pa kho nar bya ba'i phyir ched du gnas so// de nas lha ma yin gyi dbang po de dag thams cad kyang lha ma yin gyi dbang po rab dgod dang thags ris de dag dang bcas pa ma lus par pham pa nyid du gyur te/ mgon 'dod pa/ skyabs 'dod pa/ gnas 'dod pa/ spro ba med pa dag sa'i 'og gi sgo ga la ba de dang der 'bros par byed do// rab dgod de shin tu 'bros pa ni/ lha ma yin gyi dbang po gzhan gsum po 'khor 'bum snyed dang ldan pa rnams kyis mdun na skad ngan thon cing kun nas mngon par gnod pa rnams kyis 'bros pa na brgya byin gyis sa srung gi bu la smras pa/ glang po che'i dbang po rab dgod dang thags ris kyi brtson 'grus ni shor/ shing rta ni chag kyang ngas de dag gsad par mi nus te/ drang srong chen pos mya ngan las 'das par 'gro ba'i gzhi ni srog gcod pa spangs pa yin no zhes gsungs te/ 'di ni sems can thams cad la slu ba med pa'i gzhi yin no// de rang gi srog dang lhan cig song yang blas/ de'i shing rta brgya'am stong du gzhom par bya ba la khyod par chos shig // des de skad bsgo nas brgya byin des sprul pa byas pa dang / glang po che'i dbang po dang lhan cig sa'i 'og gi sgo ga la ba der rlung gi shugs ltar brgyugs so// de 'ong ba mngon par mthong nas/ rab dgod dang thags ris shin tu skrag ste/ mthu med pa dag sa'i 'og gi sgo ga la ba der rings par rgyug go// de nas mgyogs par song nas/ sa srung gi bu'i stobs kyis shing rta de las rab dgod de phab nas shing rta dang phral lo// de nas shing rta de sna'i thor tos de'i mig sngar rtswa bzhin du brgya 'am stong du bcom mo// me tog phreng yang dpung dang mthu nyams nas/ sa'i 'og gi sgo ga la ba der 'bros par byed de/ srog la bsam pa bsdus pa/ brtson 'grus nyams pa/ spro ba med pa/ rang gi bu dang chung ma snying la bsams nas/ sa'i 'og gi sgo ga la ba der rgyug go// lha ma yin gyi dbang po brtan pa yang gson par 'dod de/ rang gi khyim du phyogs nas sa'i 'og gi sgo ga la ba der rgyug go / lha ma yin gyi dbang po sgra gcan gson par 'dod pa lus bong che ba 'ba' zhig tu 'dug pa yang sa'i 'og gi sgo ga la ba der rgyug go// de ltar lha ma yin gyi dbang po 'khor dang bcas pa de dag thams cad nyams pa dang / lha rnams shin tu dga' nas/ 'di skad smras so// lha ma yin rnams kyis mi 'thun pa'i mtha' las 'bras bu nyams pa'i lhag ma thob ste/ 'bros khung tshol bar gyur pa rnams nged chos la lta zhing sa'i 'og gi sgo gzung bar bya'o zhes smras nas/ lha shin tu dga' ba de dag rlung gis sprin kun du gtor ba ltar lha ma yin rnams la rlung gi shugs lta bus kun du 'tshe bar byed do// de nas dbang pos lha de dag la smras pa/ gang rang gi lus med par bya ba'i phyir dang lha ma yin mang po 'di rnams srog dang bral bar bya ba'i phyir don med pa/ 'khon zhugs pa/ nyes pa'i gnas 'di dag ci'i phyir byas/ lha rnams kyi rgyal ba dang pham pa ni mi la rag las pa yin la/ da dung du mi'i 'jig rten na skyes bu chos dang ldan zhing chos kyi rjes su 'jug pa thams cad brtan pa dag yod na/ khyed kyis yul dang dus de dag shes bzhin du bdag nyid gsod pa'i dgra don med pa 'di dag byas so// de nas yang lha ma yin nyams pa srog gi skyabs tshol ba rnams sa'i 'og gi sgo ga la ba de nyid du rgyug go// de nas dbang pos lha rnams la bsgo ba/ lha dag slar log slar log // phyis pham par 'gyur ba'i srog dang ldan pa rnams rang gi gnas su thong shig // de nas dbang po la lha rnams kyis smras pa/ 'di ltar lha ma yin khengs pa 'di dag ni bdag nyid dang gzhan gyi dpung khong du ma chud pa lags te/ 'di dag ni bdag cag gis nges par ji ltar slar ldog par mi 'gyur ba de ltar dgra bsal bar bgyi'o// bdag cag ni 'di dag la gnod pa mi bgyid de/ 'di ltar bdag cag mtho ris na rang gi las kyi 'bras bu la spyod cing mchis na/ 'di dag gis mi'i 'jig rten na bdag cag gi chos dang ldan zhing chos kyi rjes su 'jug pa'i mi rnams la ci ste bar chad bgyi bar 'bad/ dgra 'di dag ma bsal bar bdag cag slar mi mchi'o// de dag gis de skad smras nas/ de nas yang lag cha dang / mtshon cha dang / go mtshon sna tshogs bgos te/ 'di ltar lha ma yin 'di dag nges par shin tu tshar gcad par bya'o snyam pa'i blo des lha ma yin rnams gzhom pa'i phyir shugs dang ldan pas brgyugs so// de ltar yid la byed pa de lta bu dang 'bad pa de lta bu dag la/ de nas yang lha'i dbang po'i yid snying rjes brlan pas smras pa/ lha ma yin rab dgod la sogs pa btag pa khyed kyi snying la brtse ba med dam/ de skad smras nas/ lha'i 'dun sa chos bzang na lha 'khod pa gang yin pa de dag bsdus nas slar log go// de nas lha'i dbang po slar log pa mthong nas/ rgyal chen bzhi'i lha rnams kyis sum cu rtsa gsum pa rnams la smras pa/ 'di ltar lha'i dbang po de slar gshegs so// lha'i dbang po de slar gshegs kyis khyed kyang ma lus par slar gshegs shig ces smras nas/ rgyal ba thob pa'i lha rnams slar log ste/ de nas yang phan tshun dga' ba'i yid kyis rang gi gnas su dong ngo // lha'i dbang po brgya byin yang sum cu rtsa gsum pa rnams kyis mngon par bstod cing sa srung gi bu la zhon te/ yid dga' bas sum cu rtsa gsum pa'i lha'i 'dun sa chos bzang ga la ba der 'dzegs te dong ngo // lha rnams kyang rang rang gnas su dong nas/ de nas yang go mtshon dang / lag cha rnams shing rta sna tshogs kyi tshal du bzhag go// glang po che sa srung gi bu yang sprul pa de dag bsdus nas tha mal par gnas te/ rang gi rdzing bu pad ma dang / ud pa las khebs par zhugs so// de ltar lha rnams lha'i 'jig rten du dong nas/ gzugs dang / sgra dang / dri dang / ro yid du 'ong ba la nye bar spyod de/ lha'i 'dod pa'i yon tan lnga 'byor cing ldan par gyur pa rnams kyi gnas so// klu'i rgyal po/ 'jog po dang / nor rgyas kyi bu la sogs pa rgyal ba thob pa rnams kyang snying rab tu dga' ste/ rang gi gnas longs spyod ldan ga la ba der dong ngo // lha ma yin btag btag ste nyams pa'i lhag ma lus shig shig por gyur pa nyams rab tu nyams pa'i sems can ngo tsha nas mgo smad pa rnams kyang // bud med rab tu ngu zhing yid dman pa rnams kyis mdun nas bsu ba na/ sgra gcan gyis lha ma yin gyi dbang po snying stobs nyams pa de dag la smras pa/ da ltar 'thab pa'i dus la ma bab bo zhes ngas sngar ma byas sam/ da dung du mi'i 'jig rten na chos dang ldan zhing chos kyi rjes su 'jug pa'i mi mar 'dzin pa/ phar 'dzin pa/ dge sbyong du 'dzin pa/ bram zer 'dzin pa/ rigs kyi rgan rabs kyi rjes su 'jug pa dag yod pas lha'i phyogs ni rab tu 'phel la/ bdag cag gi phyogs ni 'grib po zhes bdag gis sngar bsgo na/ de yang khyed kyis ma mnyan te/ bdag gi tshig de ltar ma byas pas 'di ni de'i 'bras bu yin no// lha rnams kyis lha ma yin nyams par byas pa 'bum phrag du ma gang yin pa dag la sgra gcan gyis de skad smras pa dang / lha ma yin gzhan zhig gis kyang smras pa/ 'di ltar g.yul 'gyed pa'i dus la ma bab bo zhes smras pa/ ma mnyan pa'i 'bras bu ni 'di yin no// lha ma yin mgul phreng gis kyang smras pa/ 'di ltar gang gis mi bya bar bya ba de dag gi ngo bo med pa la blo gros ngan pa 'di skyes pa nye bar gnas so// de dag thams cad phan tshun de skad smre zhing rang rang gi gnas ga la ba der dong ngo // thags ris kyang gnas gzhan bzhi par ngo tsha nas mgo smad de zhugs pa dang / lha ma yin gyi bu mo nyams pa rab tu ngu zhing ngom zum gnag pa rnams kyis yongs su bskor nas rang gi gnas su dong ngo // klu rab 'joms la sogs pa chos dang mi ldan zhing chos kyi rjes su mi 'jug pa/ snying stobs rab tu nyams pa rnams kyang klu'i gnas longs spyod ldan ga la ba der dong ngo // de ltar sred pa'i dug gis nyams pa'i sems can phan tshun rab tu nyams pa dag 'khor ba na 'khor zhing 'khyam yang bde ba mi mthong ngo // de dag rjes su mthong nas 'phags pa nyan thos 'dod pa dag gi 'dod chags dang bral lo// de nas gzhan yang rnal 'byor spyod pa nang gi chos la chos kyi rjes su lta zhing gnas pa la 'di ltar dge slong 'di ni sa gzhan bcu bdun pa la zhugs te/ de kho na nyid la blo shin tu zhen to// de thos nas sa bla'i gnod sbyin shin tu dga' nas bar snang la rgyu ba'i gnod sbyin rnams la sbran to// de dag gis kyang 'jig rten skyong ba rnams la snga ma bzhin sbyar te/ chung dge'i bar du yang de bzhin du sbran te/ 'di ltar 'dzam bu'i gling na rigs kyi bu che ge mo zhig // grang mang ge mo zhig // grang rdal ga ge mo zhig tu ming che ge mo zhes bya ba skra dang kha spu bregs/ gos ngur smrig bgos nas dad pas khyim nas khyim med par rab tu byung ste/ de bdud kyi yul gyi dngos po ni mi 'dod/ nyon mongs pa'i dngos po rnams dang yang lhan cig gnas par mi byed la/ 'khor ba las shin tu 'dod chags dang bral te/ de ltar 'bad pas kun du khyab nas/ sa gzhan bcu bdun pa la zhugs so// de thos nas lha rnams shin tu dga' nas bstod de/ 'di ltar gang bdud kyi phyogs ni 'grib la/ dam pa'i chos kyi phyogs 'phel ba ni bdag cag dga'o// dud 'gro'i le'u rdzogs so// // de nas gzhan yang dge slong las kyi 'bras bu rnam par smin pa shes pa des/ sems can dmyal ba dang / dud 'gro dang / nyes par byas pa rnams kyi las kyi 'bras bu rnam par smin pa shin tu phra ba thams cad kyang ji lta ba bzhin brtags shing shes te/ yid la bzung nas legs par byas pa'i las rnams la yang las kyi 'bras bu rnam par smin pa la rtog par byed de/ 'di ltar sems can thams cad ni sdug bsngal dang mi 'thun pa bde ba 'dod pa yin la/ lha rnams ni bde ba bsags pa la dga' ba yin te/ de rnams kyi las kyi chos dang / rnam par smin pa dang / skye ba dang / 'chi ba shin tu phra ba dag la yang rtog par byed do// las dge ba byas shing bsags pa so sor yang dag par myong bar 'gyur ba ni las kyi 'bras bu rnam par smin pa 'dod pa sdug pa yid du 'ong ba so sor yang dag par myong bar 'gyur bar so sor rig par bya'o// de la tshul khrims rnam pa bdun gyis mtho ris su skye bar 'gyur te/ lus kyi gsum dang / ngag gi bzhi kun du bsten cing bsgoms te/ mang du byas pas 'dod pa na spyod pa'i lha drug gi nang du skye bar 'gyur ro// chung ngu dang / 'bring dang / chen pos 'dod pa na spyod pa'i lha drug dag // chung ngu dang / 'bring dang / chen po'i 'gro ba 'thob ste/ tshe thung ngu dang / 'bring dang / ring po dang / kha zas ngan pa dang / 'bring dang / bzang po dang / gzugs ngan pa dang / 'bring dang / bzang po dang / brtson 'grus chung ngu dang / 'bring dang / chen po dang / bde ba chung ngu dang / 'bring dang / chen por 'gyur ro// de la lha'i ris gnyis ni ri rab la gnas so// bzhi ni sprin gyi phung po ltar nam mkha' la gnas so// de la lha'i ris dang po ni mdor bsdu na rgyal chen bzhi'i ris rnams so// de dag gi gnas dang po ni phreng thogs rnams te/ de dag kun nas ri rab kyi phyogs bzhi la rten cing gnas so// de la phreng thogs de rnams kyi bye brag dang po nyid du 'byung ba ni 'di lta bu yin la/ phyogs phyogs de rnams kyi bye brag kyang ming dang las kyis 'gyur te/ de ltar las du mas bskyed pa'i tshe de la gnas pa bde ba nyams su myong bar 'gyur la/ gzugs dang lang tsho dang g.yo ba rnam pa du mar 'gyur ro/ las kyi dra ba kun ni rgya'i 'bur ltar 'byung ste/ rgyu med pa ma yin/ 'dod rgyal las ma byung // las gzhan gyis bskyed pa ma yin no// de lta bas na skyes bu gang bdag skyid par 'dod na dge ba'i chos rnams la 'bad par bya'o// sems can rnams kyi las dge ba dang mi dge ba dang / lung du ma bstan pa'i las kyi dra ba ni thog ma med pa'i dus nas zhugs pa yin te/ las kyi dra ba gang gis sbrel ba'i sems can rnams ni zo chun rgyud mo ltar sems can dmyal ba dang / dud 'gro dang / mi'i 'jig rten gyi 'khor bar yongs su 'khyam mo// srog chags rnams ni kun nas gar gyi ltad mo pa lta bu yin te/ dge ba'i las kyi mtha' spyad pa ni lha'i 'jig rten du skye bar 'gyur ro// de la lha rnams gnas pa ri'i rgyal po ri rab ni ri bo khri phrag drug cus yongs su bskor ba yin la/ rin po che sna tshogs 'bar ba'i phreng ba'i 'od kyis gsal bar byas pa/ steng na 'bab chu dang / lteng ka dang / pad mo'i rdzing rnam pa sna tshogs kyis mdzes par byas pa/ 'phang du dpag tshad brgyad khri bzhi stong yod pa/ ngos bzhi rin po che las byas pa/ las legs par byas pa'i lha rnams kyis yongs su bskor ba/ sa bde ba 'bar ba du mas gsal zhing dga' ba yin te/ de la 'di ltar dge slong de thog ma kho nar sa'i cha rnam par 'byed do// de la gnas dang po ni lha phreng thogs rnams kyi yin la/ de dag gi gnas bcu yod de/ 'di lta ste/ zur la gnas pa dang / mtha' la gnas pa dang / 'bras bus nye bar 'tsho ba dang / yon tan dkar po spyod pa dang / thams cad rab tu dga' bar gnas pa dang / 'gro mgyogs pa dang / yul la chags pa dang / 'dod pa la chags pa dang / yid g.yo ba dang / tshal dang nye ba'i tshal na gnas pa yin te/ de ltar gnas rab tu dbye ba ni bcu yod do// ri rab kyi ngos 'dzam bu'i gling logs su lta ba gang yin pa de na ni/ zur na gnas pa zhes bya bar ming btags so// de'i 'og tu gnas pa de dang de gang nye ba na mtha' la gnas pa zhes bya bar ming btags so// nub kyi ba lang spyod kyi phyogs gang yin pa de na 'bras bus nye bar 'tsho ba zhes bya bar ming btags so// de dang nye ba na yon tan dkar po spyod pa gnas so// shar gyi lus 'phags kyi phyogs gang yin pa de na thams cad rab tu dga' bar gnas pa zhes bya ba gnas so// de dang nye ba na 'gro mgyogs gnas so// byang gi sgra mi snyan gyi gling gi phyogs gang yin pa de na yul la chags pa gnas so// de dang nye ba na 'dod pa la chags pa dang / de dang nye ba na yid g.yo ba dang / de dang nye ba na tshal dang nye ba'i tshal na gnas pa zhes bya ba gnas te/ de dag gi gnas so so kun la dpag tshad stong stong yod do// de dag gi dang po ni rgya mtsho'i nang gi steng yin te/ de dag gi tshe ni mi rnams kyi lo lnga bcu gang yin pa de'i nyin zhag gcig yin no// de ltar bsgyur ba'i lo lnga brgya thub ste/ dus su 'chi ba yang yod/ dus ma yin par 'chi ba yang yod do// de nas yang dge slong las kyi 'bras bu rnam par smin pa shes pa de/ gnas de dag gi dga' ba la rtog par byed de/ las gang gis gnas der skye bar 'gyur snyam nas/ des thos pa las byung ba'i shes pas brtags na/ gang gis legs par byas pa'i las 'di byas na skye bar 'gyur te/ de ni 'di ltar shin tu dang ba'i sems de la yid zhugs pa gzhan du ma g.yengs pa'i yid gsal bas sangs rgyas sam/ chos sam/ dge 'dun la skyabs su song na/ de 'chi ba'i dus byas nas bde 'gro mtho ris kyi 'jig rten zur na gnas pa zhes bya ba der shin tu dang ba'i sems de skyabs su song ba'i rgyus skye bar 'gyur ro// der skyes nas kyang de'i lus gzi brjid dang ldan zhing lus rang gi 'od kyis brgyan la bde bar gnas par 'gyur ro// 'di lta ste/ cig dpe bya na 'khor los sgyur ba'i rgyal po'i bde ba gang yin pa de ni lha gnas pa gcig gi bcu drug gi char yang mi phod do// gnas de dag ni chu'i nang na mu tig gi bye ma yod la/ de'i ming ni 'di yin te/ 'di lta ste/ 'dod pa 'byung zhes bya'o// de'i mthu ni 'di lta bu yin te/ 'di lta ste/ mtha' la gnas pa dang / zur la gnas pa'i lha'i yid la bsams pa gang yin pa de dag chu'i rnam pa chu bo de las 'thob bo// gzhan yang chu bo mu tig dang / byi ru 'bab pa zhes bya ba yod de/ lha mo'i tshogs kyis yongs su bskor ba yin no// de na yang rin po che rnam pa sna tshogs 'bab ste/ 'di lta ste/ bai DUr+ya'i thur ma dang / rdo rje'i dum bu dang / nor bu mthon ka dang / mthon ka chen po dang / spug me mdog rnam pa du ma ste/ gzhan yang zur na gnas pa'i lha de dag brgyan par bya ba'i phyir rnam pa de lta bu dag 'byung ngo // de dag gi sems la brgyan par 'dod pa'i rgyan gang yin pa dag de la 'thob par 'gyur ro// gzhan yang chu bo spos chu zhes bya ba 'bab ste/ de na yang bya ngang pa dang / kA raN+Da ba dang / ngur pas brgyan la/ 'gram gnyi ga shing ljon pa dang / gser gyi shing ljon pa dbyibs dang kha dog sna tshogs dang ldan pa rnams kyis yongs su bskor cing bya rnams kyis kyang yongs su bskor ba yin no// 'di ltar lha rnams kyis dri bsnams na yid rab tu dga' la/ de ltar yang dang yang rtag tu de la snas bsnams nas dri tshor ba dang / snom pa po brgya 'gyur du yid dga' bar 'gyur te/ de dag gzhan yang 'dod pa'i yon tan lnga 'byor cing ldan par gyur pa rnams kyis dga' bar byed do// shing rnams kyi rnam pa ni 'di lta bu yin te/ 'di lta ste/ yal ga dmar la lo ma ljang khur 'dug pa dang / yal ga ljang khu la lo ma dmar por 'dug pa dag go// lo ma'i kha dog lnga la 'di lta ste/ sngon po dang / ser po dang / ljang khu dang / nag po dang / dkar po dang / bung ba kha dog sna tshogs dang ldan pa rnams kyis mdzes par byas pa sgra 'byin pa rnams kyis rtag tu yid dga' ba yin te/ de ltar legs par byas pa'i las kyi 'bras bu dag la rtse bar byed/ dga' bar byed/ yongs su spyod par byed do// ri rab dag la rin po che sna tshogs kyi rtse mo dang / gad kha dang / bu ga dag kyang yod de/ de la ri 'di lta bu dag yod de/ 'di lta ste mtho zhing bkra ba/ 'bab chu sna tshogs bsil ba/ bya skad snyan pa 'byin pa/ spos kyis bsgos pa/ dus tshigs dang rtag tu ldan pa yin te/ rin po che sna bdun gyis brgyan pa'i ri rnam pa de lta bu la zur na gnas pa'i lha rnams dga' bar byed/ yongs su spyod par byed cing bde ba sna tshogs kyis ni myos/ lha mo rnam pa sna tshogs kyis ni yongs su bskor/ dgod pa dang / 'gying ba dang / rtsed mo ni byed de/ ji srid du gsum la skyabs su song ba'i las kyi rnam par smin pa las byung ba 'dod pa sdug pa yid du 'ong ba zad par ma gyur pa de srid du 'dod pa'i yon tan lnga rnams kyis dga' bar byed la/ phyis kyang mya ngan las 'das pa'i mtha' 'thob par 'gyur ro// gal te mi rnams dang skal ba mnyam par mir skyes na/ las de dang rgyu 'thun par de rtag tu dga' la mchog tu bde ba dang ldan par spyod pa dang / nor rdzas dang ldan par 'gyur ba mthong ngo // de nas yang dge slong las kyi 'bras bu rnam par smin pa shes pa de lha'i 'jig rten la rtog par byed de/ des thos pa las byung ba'i shes pas lha phreng thogs rnams kyi gnas gzhan mtha' la gnas pa zhes bya ba mthong ngo // lha'i 'jig rten der las gang gis skye bar 'gyur snyam nas/ des thos pa las byung ba'i shes pas brtags na/ tshul khrims dang ldan pa gang gis tshul khrims dang ldan pa dag la tshul khrims dang ldan pa yin no snyam yid la byas nas/ chu bo las bsgral ba'i phyir stegs btsugs sam gru byin te/ chu bo chen po skye bo mi bde ba las sgrol bar byed cing sdig pa la yang mi 'jug na/ de lus dang bral nas bde 'gro mtho ris lha'i 'jig rten mtha' la gnas pa'i lha rnams kyi nang du skye bar 'gyur ro// der skyes nas kyang legs par byas pa'i las kyi mtha' spyad pa de/ lha'i ris der bde ba sna tshogs la gnas shing lha'i 'jig rten de pad ma'i rdzing gis yongs su bskor ba yin no// de nas pad ma'i rdzing bsil la shin tu dang ba ro dang / dri dang mdog skyon med pas gang ba yin la/ lha mo'i tshogs rtag tu dgod pa dang / ldem pa dang / rtse ba dang / yongs su spyod pa rnams kyis gang ba yin no// de na de lha mo'i tshogs mang po dag gis shin tu mchod la/ lus rin po che sna tshogs kyis brgyan to// rna bar sil snyan rnam pa lnga dang ldan la/ lha mo de rnams kyis nye bar rtsen te/ bde bar gnas pa/ tshal dang / nye ba'i tshal dang / lteng ka dang / kun dga' ra ba rnams su bde ba myong bar byed do// de na lteng ka yod pa dag ni 'di lta ste/ 'bab bde dang / bud med sdug dang / mthong dga' dang / kun dga' dang / sprin phreng dang / lteng ka phreng dang / yid bzhin sna tshogs dang / dus mi mthong ngo // tshal dag kyang yod de/ mthong na nyams dga' dang / mthong na yid 'thun dang / rlung legs par mngon ldang dag go / me tog gi rnam pas mdzes pa bzhi yod de/ 'di lta ste/ spos 'byung dang / sna tshogs dang / bung ba mngon dga' dang / rtag tu nyams dga' ste/ tshal de rnams su lha de lha mo rnam pa sna tshogs dag gis yongs su bskor cing 'dod pa'i yon tan lnga la sems chags pa bde ba myong bar byed do// rin po che sna tshogs kyis lus brgyan pa de thogs pa med pa'i 'gros dang / nyams pa med pa'i 'gros kyis gang dga' bar 'gro zhing gar dga' bar byed do// yul lnga la chags pa de ri las chu bo 'bab pa ltar nyin gcig bzhin bde ba 'phel te/ dbang po lnga po chu lta bu 'dod pa rlabs lta bu dag la rtse zhing skyed mos tshal nas skyed mos tshal/ nags tshal nas nags tshal/ lteng ka nas lteng ka / gser gyi ri'i rtse mo rin po che sna tshogs kyis brgyan pa nas/ ri'i rtse mo gzhan dag la 'gro bar byed do// rtse bar byed pa lha mo yid du 'ong zhing dga' ba me tog phreng bzang po dpe med pa thogs pa rnams kyis yongs su bskor cing bza' ba dang / btung ba rnam pa sna tshogs kyis lus shin tu tshim pa yin te/ de ltar de ji srid du de'i 'dod pa sdug pa/ yid du 'ong ba legs par byas pa'i las kyi sprul pa dpe med pa legs par byas pa'i rgyu las byung ba zad par ma gyur pa de srid du bde ba de myong bar byed do// de las de zad nas de nas shi ste/ gal te mi rnams dang skal ba mnyam par mir skyes nas/ las de dang rgyu 'thun par de drang dkan che la 'byor pa dang ldan zhing rgyal po'i mdzod kyi spyan du yang 'gyur bar mthong ngo // de nas yang dge slong las kyi 'bras bu rnam par smin pa shes pa de/ lha phreng thogs rnams kyi gnas la rtog par byed de/ des thos pa las byung ba'i shes pas brtags na/ lha phreng thogs rnams kyi gnas gsum pa 'bras bus nye bar 'tsho ba zhes bya ba ji ltar 'dug pa mthong ngo // der legs par byas pa'i las gang gis lha rnams kyi nang du skye bar 'gyur snyam nas/ des thos pa las byung ba'i shes pas brtags na/ tshul khrims dang ldan pa lus dang / ngag dang / yid rab tu zhi ba/ byams pa bsgoms pa'i sems gang gis lo nyes mi bzad pa phal cher byung ba'i yul rnams su/ 'di ltar lam du zhugs pa bkres par gyur pa gang yin pa de dag 'bras bu de rnams kyis shin tu tshim zhing bde bar gnas par bya'o snyam nas/ sems can rnams la phan pa dang bde bar bya ba'i phyir 'bras bu'i shing ngam/ kun dga' ra ba dag bskyed cing byas la/ de dag kyang de ltar shin tu bde bar gyur na de lus dang bral nas bde 'gro mtho ris lha'i 'jig rten 'bras bu nye bar 'tsho ba zhes bya ba'i lha de rnams kyi nang du skye bar 'gyur ro// der skyes nas kyang de lha mo gzugs dang lang tsho dpe med pa dang ldan pa/ bde bar gnas pa mtshungs pa med pa rnams kyis yongs su bskor bar 'gyur ro// tshal dang nye ba'i tshal dang / lha'i me tog dang 'bras bu phun sum tshogs pa dang / gser gyi byi ru'i dra ba 'phyang ba dang / dril bu g.yer ka'i sgra bsgrags pa de dag shin tu dga' bar byed de/ bde ba la chags pa'i dbang po lnga shin tu bde ba dang ldan no// de na tshal dang dga' bar 'gyur ba 'di lta bu dag 'byung bar 'gyur te/ 'di lta ste/ 'bras bu kun phyed ces bya ba'i tshal dang / kun dga' gzhi zhes bya ba'i tshal dang / dma' ba dang mtho ba zhes bya ba'i tshal dang / kun nas bde ba zhes bya ba'i tshal dang / rtag tu dga' ba zhes bya ba'i tshal dang / bung ba rtag myos zhes bya ba'i tshal dang / gser gyi grib ma zhes bya ba'i tshal te/ tshal de rnams su lha mo'i tshogs kyis yongs su bskor nas dga' bar byed la/ pad ma'i tshal dang / lteng ka dang / 'bab chu sgra lhung lhung 'bab pa'i tshal rab tu mang po dag na yang dga' bar byed do// rang gi 'od dang shing ljon pa rab tu 'bar zhing gsal ba dang / bya rtag tu myos shing sgra 'byin pa dang / kha zas mang po bzas mi lang ba dang / rin po che sna bdun gyis mdzes par byas pa ri bo'i rtse mo rnam pa sna tshogs dag na yang mngon par dga' bar byed do// de na ri rab kyi rtse mo'i ming 'di lta bu dag yod de/ 'di lta ste/ ri'i 'od kyi phreng ba zhes bya ba dang / 'dzam bu'i tshal dang / chu dkar dang / dgod phreng dang / rtag dga' ste/ ri bo'i rtse mo de dag na legs par byas pa'i las kyi mtha' spyad pa dag mngon par dga' bar byed do// rang gis legs par byas pa'i las kyis bsgyur te/ gnas pa rtag tu yul la dga' ste/ ji skad bstan pa'i gnas de dag na/ lha mo brgya phrag du mas yongs su bskor ba dang lhan cig dga' bar byed/ yongs su spyod par byed do// 'dir tshigs su bcad pa/ mtho ris thams cad 'dod pa ni// rgyu chung ba yis thob par 'gyur// de bas nyes par spyad spangs te// rtag tu legs par spyad la spyod// sbyin pa sems la goms pa dang // tshul khrims yongs su bsrungs pa ni// 'dod pa'i yon tan lnga 'byor pa// lha yi gnas su 'gro bar byed// ji ltar tshul khrims legs bsrungs pa// pha ma don dang bshes grogs dang // gnyen 'dun dag gi bde ba yang // de lta bur ni myong mi 'gyur// tshul khrims 'di dang pha rol skyob// tshul khrims 'di yi rten gyi mchog // tshul khrims rtag tu ldan pa'i mi// bde las bde ba 'thob par 'gyur// rang gi las kyis bsgyur ba dag // sbyin dang tshul khrims yang dag spyod// mi gang gtsang mar spyod pa rnams// de dag lha yi gnas su 'gro// tshul khrims gter ni zad mi shes// tshul khrims bde ba mtha' yas te// tshul khrims lhag par srung ba'i mi// rtag tu bde bar gnas pa yin// bsngags pa dang ni nor 'dod dang // pha rol mtho ris dag la dga'// bde gsum tshol bar 'dod pa yi// blo dang ldan pas tshul khrims srungs// mi gang tshul khrims ldan pa ni// tshul khrims nyid la rten par byed// gang la 'chi ba med pa yi// bde las de ni mya ngan 'da'// thog ma med pa'i 'khor ba nas// 'dod chags gti mug la sogs bsgribs// snang byed mchog ni tshul khrims te// de bas tshul khrims yang dag spyod// tshul khrims mtsho ltar rnyog med pa// tshul khrims de ni bsngags pa yin// rgyal po chom rkun me dang chus// tshul khrims nor la 'phrogs mi nus// de bas tshul khrims rtag tu brten// tshul khrims 'chal pa rnam par smad// tshul la mngon par dga' ba'i mi// de ni mya ngan 'das dang nye// skyes bu tshul khrims ldan pa bsngags// tshul khrims ldan pa'ang sten par byed// tshul khrims nyi ma lta bur mdzes// tshul khrims 'chal pa rnam par smad// dri ma med cing gnod pa med// rims nad med cing mya ngan med// rdzogs sangs rgyas kyis tshul khrims bsngags// mya ngan 'das pa'i grong khyer nye// rtag tu tshul khrims ldan pa yi// mi dag nges par kun tu 'gengs// tshul khrims yongs su bsrungs pa ni// 'chi ba'i tshe na mi 'jigs so// tshul khrims thog ma tha mar dge / bde ba thams cad rab tu 'jug // skyes bu tshul khrims ldan pa bsngags// tshul 'chal dga' ba ba lang yin// tshul khrims 'chal pa'i mi dag ni// dud 'gro rnams dang mtshungs pa yin// bya dang mi bya mi shes te// de bas tshul khrims yang dag spyod// tshul khrims gos kyis gang g.yogs pa// skyes bu de ni g.yogs pa yin// tshul khrims spangs pa gang yin pa// gcer bu de ni phyugs dang mtshungs// skyes bu tshul khrims ldan pa ni// rang gi skyed tshal 'gro ba bzhin// tshul khrims ldan pa 'dir 'ongs pa// der ni gnyen ltar sems par byed// tshul khrims gtsang ma yang dag spyod// dge ba'i las dang ldan pa yi// skye bo bya ba legs byas pa// de ni lha yi 'jig rten 'gro// skyes bu tshul khrims rtag ldan pa// 'dod pa gang dang gang tshol ba// de dag de yi so sor 'grub// tshul khrims kyis ni yongs su 'phel// 'jig rten 'di dang pha rol tu// tshul khrims grogs kyi mchog yin no// de bas grogs po yon tan mchog // tshul khrims nyid la rtag tu spyod// bkres skom 'jigs pa mi bzad pa// nyam ngar skyob pa mchog yin te// tshul khrims gnas shing bsgoms pa bstod// 'jig rten pha rol nye bar 'gro// gang zhig tshul 'bras 'di lta bur// gal te tshul ldan rab shes na// de ni mtshon rnon thogs nas 'dir// bdag nyid mgul gcod la sogs byed// dpe med bshad du med pa ste// shin tu dge dang yang dag ldan// tshul khrims 'bras bu dri ma med// bde bar gshegs pas rab tu bstan// dang po de bzhin bar du dge// de bzhin tha mar dge ba yin// tshul khrims 'bras bu dri ma med// de ni dge las bde chen thob// de bas de yis de'i yon tan// rig nas tshul nyid rtag tu spyod// 'di dang gzhan du skyob byed pa// tshul khrims lta bu gang yang med// de ltar dge slong tshul khrims kyi yon tan gyi de kho na nyid la sems pa de/ tshul khrims la ni stod par byed la/ tshul khrims 'chal pa la ni rtag tu smod par byed do// de ltar de lha'i gnas na 'dod pa'i yon tan lnga 'byor pas bde ste/ der ji srid du dge ba'i tshul khrims de so so yang dag par ldan par 'gyur ba de srid du dga' bar byed do// de dag zad nas shi ste// gal te mi rnams dang skal ba mnyam par mir skyes na/ las de dang rgyu 'thun par rdzu 'phrul dang ldan zhing gzugs shin tu blta na sdug pa dang / gnas dang nye ba'i tshal gyi bar dag tu skye bar 'gyur ro// de nas yang dge slong las kyi 'bras bu rnam par smin pa shes pa de lha phreng thogs kyi gnas la rtog par byed de/ des thos pa las byung ba'i shes pas lha phreng thogs rnams kyi gnas bzhi pa gang na lha dag dga' bar byed pa/ yon tan dkar po spyod pa zhes bya ba ji ltar 'dug pa mthong ngo // der sems can dag las gang gis skye bar 'gyur snyam nas/ des thos pa las byung ba'i shes pas brtags na me tog phreng bas 'tsho ba blo zhan pa yid dang bas sems bskyed pa/ zhing dang dngos po kho na yon tan dang ldan la sems yon tan dang ldan pa ma yin pa lam du zhugs pa gang gis sangs rgyas sam/ mchod rten dag la me tog snyim pa gang zhig phul na/ de lus dang bral nas bde 'gro mtho ris kyi 'jig rten yon tan dkar po spyod pa'i lha rnams kyi nang du skye bar 'gyur ro// der skyes nas kyang de'i lus yon tan dkar po'i phreng ba btags so// gnas de yang kun nas bai DUr+ya bas lhag pa'i rin po che sna bdun gyi rdo rnams kyis mdzes pa yin no// gnas de rin po che sna bdun gyis spras pa'i bya skad snyan pa 'byin pa rnams kyis kyang yongs su bskor ba kun nas gsal ba yin te/ de nas yang brgya 'gyur du shin tu gsal bas mdzes pa yin no// de ltar gnas de rnam pa du mas brgyan cing shing ljon pa rnams kyis kyang mdzes pa yin te/ 'di lta ste 'gram na pad ma skye ba dang / rgyan du bya bar blo yod pa lta bu'i shing ljon pa dag la gos spos kyis bsgos pa'i dri rnams kyis dpag tshad du khyab la/ me tog rtag tu 'byung ba dang / 'bras bu rtag tu 'byung ba yin te/ gnas de rnam pa de dag dang / gzhan de dag gis mdzes pa yin no// de na bde ba la gnas pa de dag kun dga' ra ba dang / chu bo dang lha mo'i tshogs sna tshogs glu len cing yul nas yul dang / gnas nas gnas dang / skyed mos tshal nas skyed mos tshal du yongs su rgyu ba na bde ba dag myong bar byed la/ bgad pa dang rtses pa dang / dga' ba dang / dga' dgur spyad de bde bar gnas pa dga' dgur spyod pa spyad cing bde ba dpe med pa dag myong bar byed do// gnas de dma' ba dang / mtho bar yang 'gyur te/ mar sar ltar 'jam pa rkang pa bzhag na nems zhes byed la/ rkang pa bteg na par ces byed do// gnas de phyogs gzhan dag tu shing bal ltar yang 'jam par 'gyur te/ nems zhes byed pa dang / par ces byed pa ni snga ma bzhin no// shing thams cad kyang rang las 'od 'byung ste/ nyi ma'i 'od ltar bde ba yin la/ gser gyi shing ljon pa de rnams ni gnas kyang lo ma rnyis par mi 'gyur/ me tog rnyis par mi 'gyur te/ de ltar las las skyes pa'i tshul khrims kyi dbang gis yongs su sbrel la/ legs par byas pa'i las kyis mngon sum du gyur pa rgya'i 'bur lta bur lha'i bde ba dpe med pa dag myong ngo // rnam pa de lta bur nyams dga' ba skyed mos tshal dang / nags tshal dang / lteng ka de dag tu rang gi las ngan pa dang / 'bring dang / bzang po rnams kyis lha dag rtse bar byed cing dga' dgur spyod do// rang gi las kyis lus brgyan pa rnams rang las 'od 'byung la gzugs dang / sgra dang / dri dang / ro dang / reg bya dag myong zhing de dag gi lus nams kyang nyams par mi 'gyur la/ bkres pa dang / skom pa yang med do// sgra dang ro dang gzugs dang dri zhim pa rnams kyis tshim pa med pa'i lha sred pa la sems chags pa dag gang dang gang 'dod pa de dang de nyid lha rnams la 'grub la/ gang dang gang 'grub pa de dang de dag gzhan gyis nyams par mi byed do// lha rang dgar spyod cing rtag tu mgu ba/ rtag tu yid rab tu dga' ba/ gar dga' dgur rab tu 'gro ba'i lha sprul pa dag rang dgar rnam par rgyu la/ lus sbom pa'i lha dag ni lus yang bar 'gyur ro// mig 'dzums pa dang phye ste 'gro ba'i lha dag ni mig 'dzums pa dang phye bas dpag tshad bye ba bye bar 'gro yang ngal ba med la yang bar 'gyur ro// dper na nam mkha' la rlung ngal bar mi 'gyur la/ de bzhin du lha rnams la yang ngal ba'i skyon med par 'gyur ro// yid gsal ba'i lha rnams kyi lus ni yang la dri ma dang bral ba yin no// thams cad du 'gro bar nus pa dag ni gzugs ji ltar 'dod pa bzhin du 'gyur la/ lha dang lha mo rab tu dga' bas kun tu gang ba/ lha'i na chung thams cad tshal dang nye ba'i tshal dag na 'khod pa/ lha dang lha mo rnams lhan cig 'dod pa'i yon tan lnga 'dod pa myong bar bya ba/ sdug pa myong bar bya ba/ yid du 'ong ba myong bar bya ba dang / bde bar gnas pa myong bar bya ba rnams kyis dga' bar byed do// de ltar phan tshun gnas pa mtho ris kyi gnas ri brags dang / tshal dang nye ba'i tshal gyi bar sna tshogs dag na 'bral ba'i sdug bsngal rtsis la ma chags par yul mi brtan pa rnams kyis nyin gcig bzhin myos pa na bag med par gnas pa dga' ba'i 'dod chags kyi mod las byung ba'i sred pas bslus pa rnams/ ji srid du de'i 'dod pa sdug pa yid du 'ong ba'i las mtho ris su skye ba'i rgyu las byung ba/ byas shing bsags pa zad par ma gyur pa de srid du dga' bar byed do// de phyis de nas 'chi bar 'gyur te/ shi nas kyang rang gi las nye bar 'gro ba ji lta ba bzhin sems can dmyal ba dang / dang / dud 'gro'i nang du skye bar 'gyur ro// gal te yang legs par byas pa'i las kyis mi dang so so yang dag par myong bar 'gyur ba'i mi rnams kyi nang du skyes na/ las de dang rgyu 'thun par de grong khyer gyi dpon po'am yul gyi dpon por 'gyur te/ skye bo rtag tu dga' ba rnams kyis gang ba'i yul du skye bar 'gyur la/ nad med pa dang / gzugs bzang po dang ldan par 'gyur ba mthong ngo // de nas yang dge slong las kyi 'bras bu rnam par smin pa shes pa de/ lha phreng thogs kyi gnas la rtog par byed de/ des thos pa las byung ba'i shes pas lha phreng thogs rnams kyi gnas thams cad dga' bar gnas zhes bya ba ji ltar 'dug pa mthong ngo // der sems can dag las gang gis skye bar 'gyur snyam nas/ des thos pa las byung ba'i shes pas brtags na/ tshul khrims dang ldan pa'i sems pa gang gis gzhan la mi gnod par me tog bskyed nas sam/ tshong zong gis nyos nas btogs te/ sangs rgyas bcom ldan 'das la phul na/ de lus dang bral nas bde 'gro mtho ris kyi 'jig rten thams cad dga' bar gnas pa'i lha rnams kyi nang du skye bar 'gyur ro// der skyes nas kyang de bde ba rnam pa bzhi myong bar 'gyur te/ 'di lta ste/ 'gran zla med pa dang / gar dga' dgur 'gro ba dang / lha gzhan gyi zil gyis mi non pa dang / lha mo yang lha gzhan la mi rten pa dang / sil snyan yan lag lnga dang ldan pas skyid par byed/ yongs su spyod par byed/ rtse bar byed/ dga' bar byed/ yang dag par dga' bar byed cing gnas so// rtse ba rnam pa sna tshogs kyis rtse bar byed de/ 'di lta ste/ chu na rtse ba dang / pad ma'i rdzing la rtse ba dang / me tog la rtse ba dang / 'bras bu la rtse ba dang / spos la rtse ba dang / bya la rtse ba dang / tshal gyi nang na rgyu zhing rtse ba dang / bung ba sgra 'byin pas rtse la phan tshun lta bas mi ngoms pa'i lha mo'i tshogs kyis yongs su bskor ba dag dga' bar byed do// lha dang lha mo phan tshun du phrag dog byed pa'i sdug bsngal spangs pa dag dri shin tu zhim pos legs par bde ba dang ldan no// gnas de na pad ma'i rdzing rnams kyis kyang yongs su bskor ba yin te// 'di lta ste/ pad ma'i rdzing shin tu dri zhim pa dang / pad ma ma rnyis pa'i pad ma'i rdzing dang / pad ma dang / ud pa lar 'dres pa dang ldan pa'i pad ma'i rdzing dang de dang gzhan dag gis kyang rtag tu gang ba'i pad ma'i rdzing dag yod de/ rnam pa de lta bu'i pad ma rnam pa du ma dag gis pad ma'i rdzing de kun nas khebs pa yin no// de rnams su lha dga' ba la gnas pa dag shin tu nyams dga' ba dang / mchog tu bde bar byed pa rnam pa sna tshogs kyi bde ba myong ngo // tshal gser gyi lo ma can bung bas 'khrigs pa'i tshal gyi bar bar dag na yang dga' bar byed do// spos sna tshogs dang ldan pa dag na bya sgra snyan pa 'byin pa dag kyang thos te/ de'i khyad par ni mi'i sil snyan yan lag lnga dang ldan pa dag gis bcu drug gi char yang mi phod do// de ltar de dag gi mig kyang gzugs rnams kyis yang dag par tshim par byed/ rna ba yang rol mo sna tshogs dang glu rnam pa sna tshogs kyis snyan par byed/ pags pa yang gos thags su ma btags pa rnams kyis 'jam par byed/ sna yang lha'i dri rnam pa du mas zhim par byed de/ de ltar yul lnga la chags pa de dga' ba rnam pa du ma dang / gzugs rgyun mi 'chad pa gzhan gyis mi 'phrogs pa gzhan gyis bskrun du med pa'i bde ba du ma dang / lha'i bza' ba dang btung ba mdog bzang ba dri dang ro zhim pa du ma dag kyang myong ngo // de gar dga' bar yang 'gro ste/ rang gi las dang 'thun par gar dga' bar 'gro'o// de ltar de tshal nas tshal dang / pad ma'i rdzing nas pad ma'i rdzing dang / nye ba'i tshal nas nye ba'i tshal dag tu lha mo'i tshogs du mas yongs su bskor te yongs su rgyu bar byed cing bde ba sna tshogs dag la gnas so// de 'dod pa sdug pa yid du 'ong ba'i las kyi 'bras bu la nye bar spyod pa na/ shing ljon pa rang gi 'od dang ldan pa rnams kyis yongs su bskor ba/ gser gyi bya'i tshogs kyi sgra thos na yid dga' bar byed pa rnams kyis rna bar snyan par byed de/ de ltar de lha'i gzugs kyi bde ba dpe med pa du mas gzhan gyis mi 'phrogs pa de ji srid du de'i 'dod pa sdug pa yid du 'ong ba/ zhing dam pas bskyed pa/ mthar mya ngan las 'da' bar 'gyur ba'i las zad par ma gyur pa de srid du myong bar byed do// gang gi tshe zad par gyur te phyis lha'i 'jig rten de nas 'chi bar 'gyur te/ shi nas kyang rang gi las nye bar 'gro ba ji lta ba bzhin sems can dmyal ba dang / dang / dud 'gro rnams kyi nang du skye bar 'gyur ro// gal te mi dang so so yang dag par myong bar 'gyur ba'i las kyis mi rnams kyi nang du skyes na/ de grong khyer ram grong khyer chung ngur dbang byed par 'gyur/ 'byor pa mang ba dang / blo rgya che ba dang / bran khol du ma dang ldan pa dang / shin tu bde ba dang ldan pa dang / zhing bzang po la legs par byas pa'i las des mthar mya ngan las 'da' bar 'gyur ba mthong ngo // de nas yang dge slong las kyi 'bras bu rnam par smin pa shes pa de/ lha phreng thogs kyi gnas la rtog par byed de/ des thos pa las byung ba'i shes pas lha'i 'jig rten gyi gnas dag na lha'i gnas 'gro mgyogs zhes bya ba ji ltar 'dug pa mthong ngo // der sems can dag las gang gis skye bar 'gyur snyam nas/ des thos pa las byung ba'i shes pas brtags na/ tshul khrims dang ldan par gyur pa gang gis tshal mes bsregs pa'i gsab gseb tu srog chags dag sreg pa na/ chus gtor te thar bar byas pa dang / skad cig de la shi ba la thug pa rnams kyi 'jigs pa bskyabs na/ de lus dang bral nas bde 'gro mtho ris kyi 'jig rten lha phreng thogs rnams kyi nang du skye bar 'gyur ro// der skyes nas kyang mi 'jigs pa sbyin par byed pa/ mi 'jigs pa sbyin pa'i tshul khrims kyi rgyu las byung ba de lha'i bde ba dpe med pa de myong bar 'gyur ro// de'i gzugs dang / sgra dang / dri dang / ro dang / reg bya bde ba dag 'thob la/ lha mo'i tshogs brgya phrag du ma dag gis yongs su bskor cing sil snyan dang / bro gar dang / dga' dgur spyod pa'i tshogs mang po brgya snyed kyis yongs su bskor to// gzhal med khang chen po gser gyi lan kan ni bres/ dril bu g.yer ka'i sgra ni drag tu 'khrol/ mu tig gi dra bas ni skar khung g.yogs/ nor bu sngon po brgya snyed kyis brgyan pa dag na/ lha mo'i tshogs du mas yongs su bskor cing dga' bar byed do// lha mo gang dang gang mthong ba de dang de dag gi rjes su yid chags shing // de dag la dga' ba bskyed/ de dag la mig chags de dag la rjes su chags la/ de bde ba la mngon par rtog pa na/ rgyan dang cha byad sna tshogs 'bum snyed kyis brgyan pa/ lus rtag tu spos kyis byugs pa/ rtag par rab tu dga' ba rnams kyis yongs su bskor ba yin te/ de ltar tshul dang 'thun pa rnams mthong nas/ shin tu dga' bar byed do// rna bas sgra mnyan par bya ba yang 'dod pa sdug pa yid du 'ong ba rnam pa du ma dag thos te/ 'di lta ste/ gser gyi bya rkang pa dang mchu byi ru ltar dmar ba/ ri dang 'bab chu dang / gsab gseb na 'khod pa sna tshogs dag gi sgra rnams thos so// gang dag dpe bya bar yang mi nus pa de dag kha cig ni ril dong ste/ mngon par dga' bar byed do// kha cig ni ri'i gseb tu dong // kha cig ni me tog gi gseb tu dong // kha cig ni chu'i nang na rgyu/ kha cig ni nam mkha' la dong // kha cig ni gad kha dang sman ljongs su dong // kha cig ni gser gyi ri'i phug tu dong nas sgra snyan pa 'byin te/ de ltar rna bas kyang 'dod pa sdug pa yid du 'ong ba thos so// snas kyang shin tu dri zhim pa myong ste/ 'di lta ste/ me tog dri'i ngad dang ldan pa dpe med pa du ma bsnams na bde ba dang / lha mo dri bsung dang ldan pa dang / gzhan yang dri zhim po rnam pa sna tshogs dag la snom par byed de/ de ltar snas kyang dri 'dod pa sdug pa yid du 'ong ba dag la snom par byed do// lces kyang ro myong bar byed de/ 'di lta ste/ bdud rtsi rnam pa du ma dag gi khyad par gang yin pa dag ni mi'i sbrang chang dang sbyar ba'i chang gis 'bum gyi char yang mi phod do// de ni cig dper bya ba yin no// lus kyis kyang gang dang gang la reg pa thags su ma btags pa'i gos nyid la reg par byed de/ de dag kyang 'jam zhing nem la srab pa/ reg na bde zhing dga' ba rnam pa du ma dag gyon no// yid kyis gang dang gang bsams pa de dang de nyid la 'grub par 'gyur te/ 'grub pa gang yin pa de ni 'dod pa sdug pa yid du 'ong ba gzhan dang thun mong ma yin pa 'grub par 'gyur ro// de ltar sred pa drug po rnam pa du ma dag la blo rnam par chags pa de bde ba du ma 'byor cing ldan par gyur nas pad ma'i tshal du ma'i nang na mngon par dga' bar byed do// de bzhin du byi ru dang gser btso ma'i tshal du ma dang / bya sgra snyan pa 'byin pa rnam pa sna tshogs kyi nang na mngon par dga' bar byed do// de bzhin du lha mo'i nang du song nas dga' bar byed do// de bzhin du nor bu'i gzhal med khang gi nang na dga' bar byed do// de bzhin du lha'i pad ma'i rdzing gis yongs su bskor ba/ chu bo dang / 'bab chu'i phyogs bkra shis pa rnams su dga' bar byed do// de ltar rnam par smin pa sred pa sna tshogs de dge slong des thos pa las byung ba'i shes pas mngon par brtags nas 'di ltar tshigs su bcad de smras pa/ dbang po drug las byung ba yi// yul gyi bud shing sreg byed pa// sred pa'i me yis lha rnams sreg // shing mes de ltar ga la sreg // bde bas yongs su bslus pa rnams// bde la dga' zhing bde bas bsgribs// sred pas yongs su bslus pa rnams// ltung bar 'gyur ba mi shes so// bde kun zad pa'i mthar 'gyur te// bde ba la ni rtag pa med// lha dag lha yi 'jig rten nas// 'chi ba'i sdug bsngal gang yin dang // dmyal bar sdug bsngal gang 'byung dang // bral ba sngon du 'dren byed pas// gal te bdag nyid bde 'dod na// de phyir de la chags mi bya// // 'phags pa dam pa'i chos dran pa nye bar gzhag pa/ bam po nyer drug pa/ dge slong des de ltar rjes su bsams nas 'jig rten du gtogs pa'i bde ba rang dbang med cing mi brtan pa mthar ltung bar 'gyur ba de dag la yang mngon par brtags te/ kye ma sems can 'di dag ni sred pas yongs su bslus nas ltung bar 'gyur ba khong du ma chud do snyam nas/ de mtho ris la yang sems 'dod chags dang bral lo// de ltar lha de lha'i 'jig rten de na ji srid du de'i 'dod pa sdug pa yid du 'ong ba byas shing bsags pa zad par ma gyur pa de srid du lha mo de dag dang dga' bar byed yongs su spyod par byed do// de phyis de nas 'chi bar 'gyur te/ shi nas kyang las nye bar 'gro ba ji lta ba bzhin sems can dmyal ba dang / dang / dud 'gro'i nang du skye bar 'gyur ro// gal te mi rnams dang skal ba mnyam par mi'i nang du skyes na/ de las de dang rgyu 'thun par shin tu bde ba dang ldan zhing rtag tu 'jigs pa med pa dang / skye bo thams cad dga' ba dang / rgyal pos bkur ba dang / ji srid 'tsho'i bar du gnod pa med la mi 'jigs pa byin pa de phyis mthar mya ngan las 'da' bar 'gyur ba mthong ngo // de nas yang dge slong las kyi 'bras bu rnam par smin pa shes pa de/ lha phreng thogs kyi gnas la rtog par byed de/ des thos pa las byung ba'i shes pas lha phreng thogs rnams kyi gnas yul la chags pa zhes bya ba ji ltar 'dug pa mthong ngo // der sems can dag las gang gis skye bar 'gyur snyam nas/ des thos pa las byung ba'i shes pas brtags na/ legs par byas pa'i las kyi mtha' spyad pa/ phan par 'dod pa'i sems dang ldan pa gang gis mdza' bshes dang / gnyen 'dab dang / rtsa lag dag so sor phye ste/ gcig la gcig gnod par byed pa'i blo can dag bsdum byas na/ de lus dang bral nas bde 'gro mtho ris kyi 'jig rten yul la chags pa'i lha rnams kyi nang du skye bar 'gyur ro// der skyes nas kyang legs par byas pa'i las kyi mtha' spyad pa de/ gnas der bsam pa dga' dgur 'grub ste/ gang dang gang bsams pa de dang de dag de nas 'thob par 'gyur ro// 'di lta ste/ rgyan dang bgo ba sna tshogs dang / de bzhin du rna cha gdub kor dang / dpung rgyan de dag mtho ris dang 'thun par 'thob bo// chu bo dang 'bab chu dang sal sul dang / glu dang rol mo'i sgra dbyangs sna tshogs 'byung ba dang / 'di lta ste/ bya tan da pa'i sgra rnams kyi nang na dga' bar byed/ lha mo'i glu dbyangs snyan pa brag ca 'byin pas kyang dga' bar byed de/ de rtag tu yid dga' ba yin no// ngang pa'i shing rta rin po che sna tshogs kyis brgyan pa/ rin po che sna bdun gyis spras pa rnams kyis/ tshal dang nye ba'i tshal dang / 'bab chu dang / pad ma'i tshal rnams su rgyu bar byed do// lha mo'i tshogs kyis yongs su bskor cing tshal dang nye ba'i tshal bzang pos 'tsho la/ gser gyi pad ma rnams kyi nang na mngon par dga' bar byed do// de na tshal 'di lta bu dag yod de/ 'di lta ste/ byi ru'i tshal dang / bai DUr+ya'i tshal dang / shing ta la ba tin tu ka'i tshal dang / bya myos pa'i tshal dang / pad ma dang ldan pa'i tshal dang / bya tan da pa'i tshal dang / khu byug gi tshal te/ tshal de rnams su legs par byas pa'i las kyi sa bon grogs su gyur pa dga' bar byed do// chu bo yang lha'i chu bo dang ba dag yod de/ 'di lta ste/ 'bab chu dang / pad ma dang / nye ba'i tshal dang / lteng ka nor bus brgyan pa dang / yid la ji ltar 'dod pa'i chu sgra yid du 'ong ba dang / bya'i sgra myur bar 'byung ste/ chu bo de dag gis gnas gang yin pa rtag tu brgyan pa yin no// 'di lta ste/ gang na chu bo 'bab pa med pa na/ gzugs dang / sgra dang / dri dang / ro rnam pa sna tshogs dang / bud med gzugs sna tshogs dang ldan yang // gang yon tan dang mi ldan pa'am/ sbrum ma lta bur mi mdzes la/ de bzhin du mtho ris kyi gnas der dga' bar mi 'gyur ro// de lta bas na lha'i 'jig rten na chu gtso bo yin te/ chu las skye ba 'byung // chus mngon par dga' bar byed la/ kun nas nyon mongs pa rnams kyi ro dang / nye ba'i tshal du bgrod pa de'i nang na/ 'di lta ste/ chu 'di ni ro'i mchog yin no// de lta bas na lha dang / mi rnams kyi rgyan du gyur pa dang / yo byad du gyur pa ni chu yin la/ lha dang mi kun gyi bya ba 'am/ don ni de la rag las pa yin no// chu yon tan de lta bu dang ldan par rig nas/ chu la mngon par dga' ba'i lha de dag mngon par dga' bar byed/ yongs su spyod par byed la/ chu sgra lhung lhung por 'bab pa de dag tu dga' bar byed do// de chu bo'i 'gram de dag tu mngon par rtses nas/ chu me long ltar gsal ba ga la ba der 'gro bar byed do// de lha'i tshal lha'i bde ba phun sum tshogs pa de na shing ljon pa me long ltar gsal ba mthong ngo // shing ljon pa de dag gi sdong po me long ltar gsal la/ de dag gi nang du gang gis legs par byas pa'i las nges par myong bar 'gyur ba byas pa dag thams cad nas thams cad du snang ngo // legs par byas pa'i las de dag gi mthus shing de dag gam/ tshal gyi bar gyi sa gzhi gsal ba de dag tu'am/ gser gyi sa gzhi me long lta bur gsal ba'am/ tshal gyi bar gyi sa gzhi bsil ba rnams su gang dang gang legs par byas pa dang / nyes par byas pa de dang de'i legs par byas pa'i las kyi mthus gnas de rnams su mthong bar 'gyur ro// shing ljon pa de dag la'am/ tshal gyi bar gyi sa gzhi de dag tu'am/ sa gzhi bsil ba de dag tu las legs par byas pa'i bde ba dang / tshe rabs brgya snyed nas bsags pa'i nyes par byas pa de dag kyang mthong ngo // de legs par byas pa'i las kyis bsgrubs pa mthong ba dang / sa de rnams dang gzhan dag la yang snga ma bzhin du dga' bar byed do// des ji ltar sngon skye ba dang / 'chi ba'i las kyi 'bras bu byas shing // 'gro ba lngar gtogs pa'i bde ba dang / sdug bsngal bsgrubs pa'i las de dag ji lta ba bzhin mthong ste/ des gal te sems can dmyal ba'i las mi gtsang bar byas na des de bzhin du mthong ngo // sems can dmyal ba yang sos dang / thig nag dang / bsdus gzhom dang / ngu 'bod dang / ngu 'bod chen po la sogs par sems can dmyal ba'i gnod pa gang 'byung ba de dag thams cad snga ma bzhin du mthong ste/ sems can dmyal ba rnams su 'byung ba yan chad snga ma bzhin du mthong ngo // ji ltar lha rnams kyi bde ba dpe med pa de ltar sems can dmyal ba pa rnams kyi sdug bsngal rnam pa du ma yang mthong ste/ de sems can dmyal ba der gtogs pa'i sdug bsngal las ches sdug bsngal ba mngon par mthong ngo // bdag gcig pus mthong ba dang / gang lha'i 'jig rten du gtogs pa dang / lha'i bde ba yul gyi rnam pa de ltar byung ba de dag kyang ji ltar tshe rabs gzhan du nye bar spyad pa de ltar ma brjed de des mthong ngo // shin tu mi 'thun par gyur pa sems can dmyal ba'i sdug bsngal rnam pa mang po de dag des mthong nas/ bde ba de thams cad bde bar tshor ba med de/ 'di lta ste/ chu bo gang gA'i nang du lan tshwa srang gcig btab pa mi tshor ba de bzhin du/ de'i yid las byung ba nges par myong bar 'gyur ba'i lha'i bde ba de dag tshor ba med do// glu dbyangs dang / sil snyan gyi dbyangs la dga' ba dang / bya'i sgra di ri ri 'don pa yang bdag nyid kyi gnas skabs de dag dran nas/ tshal gyi bar gyi sa gzhi dag la bde ba so sor myong ba med do// de gal te lha'i bde ba des sems g.yengs nas brjed pa dang / yang de phyogs gzhan zhig gi shing ljon pa'i sdong po dag la bdag nyid su gyur nas sdug bsngal rnam pa sna tshogs kyis gzir cing lus bkres pa dang skom pas gdungs par mthong ngo // nges par myong bar 'gyur ba'i las des bskul ba de/ bdag nyid de ltar mthong nas de nas yang 'jigs pa skyes te/ des lha gzhan dag la 'di skad smras so// grogs po dag shing ljon pa rnams la mi sdug pa 'di dag mthong ngam/ ji ltar bdag gis mthong ba ltar ci khyed kyis mthong ngam/ de dag gis 'di skad smras so// bdag cag gis ma mthong ste/ gang gis nges par myong bar 'gyur ba'i las ma byas pa de dag gis ni de nyid mi mthong la/ gang gis byas pa des ni mthong ngo // bdag nyid kyi 'jig rten du 'gro ba des lha de dag la smras pa/ grogs po dag khyed kyis mthong ngam/ des smras pa/ mthong ngo // de gnyis kyi 'gro ba der sdug bsngal chen po mthong nas ji ltar tshe rabs stong du gyur pa de ltar lha'i bde ba de dag brjed de/ de shin tu yi chad nas de nas yang yul de nas 'pho bar byed do// de nas yang lha'i bde ba'i dbang du gyur nas/ de gzugs dang / sgra dang / dri dang / ro dang / reg bya yid du 'ong ba la ni chags/ tshal dang / nye ba'i tshal dang / pad ma'i rdzing gi 'gram rnam pa sna tshogs dang / bya sgra sna tshogs 'byin pa dang / tshal gyi bar bar dag na dga' bar byed la/ lha mo cha byad sna tshogs thogs pa dang yang lhan cig dga' bar byed do// de nas yang sred pas bdas pa na/ yang skabs shig tu/ me long lta bu'i tshal du song ba dang / de nas yang nges par myong ba'i las kyi skul bas bskul ba bdag nyid dud 'gror song nas gcig la gcig za ba de mthong ste/ gzhan gyis kyang de la za la des kyang gzhan la za ba dud 'gro phan tshun za ba'i sdug bsngal chen po ji ltar sngon des byas pa bdag nyid kyis mthong ngo // des bdag nyid de lta bur gyur pa mthong nas de nas yang mi dga' ba chen po skyes te/ bdag nyid kyi gzugs che la mi sdug pa sdug bsngal gyi rnam pa mang po du ma ci ste mthong zhig gu snyam nas des yang gzhan dag la yang snga ma bzhin du smras so// de nas yang yul la sems rnam par chags pa/ yul gzugs dang / sgra dang / dri dang / ro dang / reg bya sdug pa rnams kyi dbang du gyur pa dag de ltar 'khor ba'i sdug bsngal gyi phyang mo la nyug go// de nas yang me long lta bu'i tshal de nyid du mir skyes pa mthong ste/ ji ltar mdza' bshes dang / gnyen 'dun dang / rtsa lag phan tshun kho na byung ste/ bye ba dag sdud cing bsdum byas pa'i tshul khrims kyi las dang ldan pa thams cad des mthong ba dang / bdag ni rgyu de dang / rkyen de dang / gzhi des lus dang bral nas bde 'gro lha'i nang 'dir skyes pa lta snyam nas/ de las bdag gir bya ba dang / las kyi bgo skal la spyod par bdag nyid kyis mthong ngo // des de dag mthong nas de nas yang mi dga' ba skyes so// de nas yang sems mi brtan pa lha'i bde ba'i dbang du gyur pa de/ gzugs dang / sgra dang / dri dang / ro dang / reg bya bde ba dag la spyod par byed do// de ltar sems rab tu myos pa de/ de nas yang bde ba'i myos pas sems g.yengs pa rab tu myos shing bag med pa la gnas pa dag dge ba'i las kyi 'bras bu de nyid la spyod par byed do// des bdag nyid lha'i 'jig rten de nas shi ste/ gzhan du skye la/ de nas yang sems can dmyal ba dang / dang / dud 'gro'i nang du skye bar mthong ngo // de nas bdag nyid de lta bur 'gyur ba mthong ba dang / shin tu mi dga' ba skyes nas/ gnas 'di ni mi rtag pa/ mi brtan pa/ 'gyur ba'i chos can yin te/ de lta bas na 'di nas bdag nyid 'chi bar 'gyur zhing // lha mo 'di dag la yang bdag dbang bar mi 'gyur te/ kye ma chos thams cad ni 'bral ba dang / 'dus byas kyi chos rnams ni mi brtan la gnod pa dang bcas pas rtab rtab por 'dug pa yin te/ bdag cag ni phan tshun 'bral ba yin no snyam mo// de de ltar sems pa dang / 'jig rten skyong ba dag gis lha'i 'jig rten la smras pa/ da khyed cag thugs dgyes par mdzod cig // 'dzam bu'i gling na da dung du chos dang ldan zhing chos kyi rjes su 'jug pa'i mi mar 'dzin pa/ phar 'dzin pa/ dge sbyong du 'dzin pa/ bram zer 'dzin pa dag yod pas lha'i phyogs ni 'phel lo// bdud kyi phyogs ni 'grib po// 'jig rten na yang dag par rdzogs pa'i sangs rgyas rig pa dang zhabs su ldan pa/ bde bar gshegs pa/ 'jig rten mkhyen pa/ bla na med pa/ skyes bu 'dul ba'i kha lo sgyur ba byung ste/ de chos 'chad pa/ thog mar dge ba/ bar du dge ba/ tha mar dge ba/ don bzang po/ tshig 'bru bzang po/ ma 'dres pa/ yongs su rdzogs pa/ yongs su dag pa/ yongs su byang ba bde ba thams cad dang ldan pa/ zhi ba'i chos 'di lta ste/ 'di ni gzugs/ gzugs 'di ni kun 'byung ba/ gzugs 'di ni 'gog pa/ gzugs 'di ni 'gog par 'gyur ba'i lam yin no zhes 'chad do// de thos nas me long lta bu'i tshal de na 'khod pa gang yin pa bdag nyid kyi las kyi 'bras bu'i rnam pa mthong ba des/ 'jig rten skyong ba de dag la smras pa/ sangs rgyas bcom ldan 'das 'jig rten du byung ba dgra bcom pa yang dag par rdzogs pa'i sangs rgyas rig pa dang zhabs su ldan pa/ bde bar gshegs pa/ 'jig rten mkhyen pa/ bla na med pa/ skyes bu 'dul ba'i kha lo sgyur ba/ de su zhig yin/ de nas 'jig rten skyong ba de dag gis slar smras pa/ 'dzam bu'i gling du byung ba 'di ni sems can thams cad la chos ston pa yin no// de nas lha de 'jig rten skyong ba dag las de skad thos nas 'dzam bu'i gling ga la ba der 'gro bar byed de/ lha de lha'i 'jig rten nas 'chi ba'i sdug bsngal gyis 'jigs skrag // mi'i 'jig rten nas 'chi bas 'jigs skrag // dud 'gro'i 'jig rten na/ gcig la gcig za bas 'jigs skrag // kyi 'jig rten na bkres pa dang / skom pa'i sdug bsngal gyis 'jigs skrag // sems can dmyal ba dag na gnod pas 'jigs skrag ste/ de ltar 'gro ba lnga rnams na 'jigs pa lnga yod par mthong nas/ bcom ldan 'das kyi drung du song ba dang / bcom ldan 'das mdzes pa/ gsal ba/ dbang po zhi ba/ thugs zhi ba/ dul ba dang zhi gnas mchog brnyes pa/ dul ba dang zhi gnas dam pa brnyes pa/ skyes bu glang po/ skyes bu cang mkhyen pa/ gser gyi phung po ltar gzi brjid 'bar ba/ nyi ma gnyis pa ltar 'od gsal ba/ ri rab ltar brtan pa/ mtsho ltar zab pa/ gser gyi ri bo lta bu shing ljon pa'i drung na bzhugs pa des rgyang ring po nas mthong ngo // lha'i yang lha rnams de lta bu de mthong nas dad pa skyes pa'i lha bcom ldan 'das ga la ba der song nas/ bcom ldan 'das kyi zhabs gnyis la gtugs te phyag 'tshal nas phyogs gcig tu 'dug ste/ lhas bcom ldan 'das la 'di skad ces gsol to// bcom ldan 'das gang rtag pa brtan pa ther zug 'gyur ba ma mchis pa'i chos dang ldan pa'i gnas lta mchis lags sam/ de nas bcom ldan 'das kyis lha dag la 'phags pa'i bden pa bzhi'i gtam de dag bstan to// de nas lha rnams kyis bcom ldan 'das las gtam de dag thos nas ji lta ba bzhin sems la bzung ste/ de nas yang lha'i 'jig rten ga la ba der dong ngo // der dong nas kyang de nas yang lha'i bde ba rnam pa lnga dang ldan pa rnams ji srid du de'i 'dod pa sdug pa yid du 'ong ba byas shing bsags pa zad par ma gyur pa de srid du dga' bar byed do// de phyis lha'i 'jig rten de nas 'chi bar 'gyur te/ shi nas kyang las nye bar 'gro ba ji lta ba bzhin sems can dmyal ba dang / dang / dud 'gro rnams kyi nang du skye bar 'gyur ro// gal te mi rnams dang skal ba mnyam par mi rnams kyi nang du skyes na/ las de dang rgyu 'thun par de kho na nyid mthong bar mi 'gyur la/ de rtag tu mdza' bshes dang / gnyen 'dab dang / rtsa lag shin tu mi phyed pa dang ldan zhing nor bzang po dang ldan par 'gyur ba mthong ngo // de nas yang dge slong las kyi 'bras bu rnam par smin pa shes pa de/ lha phreng thogs kyi gnas la rtog par byed de/ des thos pa las byung ba'i shes pas lha'i 'jig rten na 'dod pa la chags pa zhes bya ba ji ltar 'dug pa mthong ngo // der sems can gang dag las gang gis skye bar 'gyur snyam nas/ des thos pa las byung ba'i shes pas brtags na/ gang gis chos mnyan par byas na lus dang bral nas bde 'gro mtho ris kyi 'jig rten yul la chags pa zhes bya ba'i gnas kyi pha rol na 'dod pa la chags pa zhes bya ba gnas pa'i lha rnams kyi nang du skye bar 'gyur ro// der skyes nas kyang des legs par byas pa'i las kyi 'bras bu 'byung ba ni 'di lta ste/ dngul gyi khang pa na 'dug pa ltar rin po che sna bdun gyi gzhal med khang yangs pa gser gyi stegs bu can lha'i bya rnams kyis yongs su bskor ba dag 'byung ste/ 'di lta ste/ bya yid du 'thad pa dang / sgra kun 'byin pa dang / chu na rgyu ba dang / gser lta bu dag ste/ bya de lta bu dag gis kun tu gang ba yin no// sa phyogs de na chu bo dang / 'bab chu dang / lteng ka dang / nye ba'i tshal dang yang ldan pa yin no// phyogs de na bya'i rnam pa 'bum snyed kyis kyang kun tu gang ba yin te/ de na lha rnams 'dod pa'i yon tan bzhi dang / kha cig 'dod pa'i yon tan lnga 'byor cing ldan par gyur pa rnams kyis dga' bar byed do// lha'i mig gis gzugs gang dang gang mthong ba de dang de dag 'dod pa sdug pa yid du 'ong ba mthong ngo // rna bas sgra gang dang gang thos pa de dag kyang 'dod pa sdug pa yid du 'ong ba thos so// snas dri gang dang gang bsnams pa de dang de dag kun kyang 'dod pa sdug pa yid du 'ong ba la snom mo// lces ro gang dang gang myong bar byed pa de dang de dag kyang 'dod pa sdug pa yid du 'ong ba myong ngo // lus kyis gang dang gang la reg pa de dang de dag kyang 'dod pa sdug pa yid du 'ong ba la reg par byed do// yid kyis gang dang gang la sems pa de dang de dag kyang 'dod pa sdug pa yid du 'ong ba la sems shing 'grub par gyur te/ 'dod pa'i yon tan lnga la sems chags pa de shin tu bde ba dang ldan par gnas so// 'dod pa la chags pa'i lha rnams kyi gnas ni gzhan dang mi 'dra bar lha'i gnas dang ldan te/ bde ba dag myong ba na ji srid du de'i 'dod pa sdug pa yid du 'ong ba/ bde bar byas pa shin tu nyams dga' ba/ 'jig rten 'di dang 'jig rten pha rol la phan pa/ tshul khrims kyi las byas pa ma zad kyi bar du de de na bde ba myong ngo // de phyis 'dod pa sdug pa yid du 'ong ba'i gnas de nas 'chi bar 'gyur te/ shi nas kyang las nye bar 'gro ba ji lta ba bzhin sems can dmyal ba dang / dang / dud 'gro'i nang du skye bar 'gyur ro// gal te lan grangs gzhan la myong bar 'gyur ba'i las kyis mi rnams dang skal ba mnyam par mi'i nang du skyes na de las de dang rgyu 'thun par yul chen po shin tu 'byor pa dang ldan pa dag tu skye bar 'gyur te/ 'di lta ste/ ka shi ka dang / ko sa la dag tu rgyal rigs shing sA la chen po lta bu dang / bram ze'i rigs shing sA la chen po lta bur skye bar 'gyur ba mthong ngo // de nas yang dge slong las kyi 'bras bu rnam par smin pa shes pa de/ lha'i 'jig rten la rtog par byed de/ legs par byas pa'i las kyi mtha' spyad pa gang gis phreng thogs kyi gnas yid g.yo ba'i lha rnams kyi nang du skye bar 'gyur snyam nas/ des thos pa las byung ba'i shes pas brtags na tshul khrims dang ldan par gyur pa sems pa yod pa yid gsal bas zhing bzang po mngon par shes pa gus shing sems dang ba gang gis sangs rgyas sam/ mchod rten nam/ dge 'dun gyi gnas phyag dar legs par byas na/ de lus dang bral nas bde 'gro mtho ris kyi 'jig rten yid g.yo ba'i lha rnams kyi nang du skye bar 'gyur ro// der skyes nas kyang de'i lus sha dang / rus pa dang / chu ser dang bral ba las dri bsung dpag tshad brgyar 'byung la/ ji ltar me long shin tu g.ya' med pa'i nang du thams cad snang ba de ltar lha'i lus de la lha'i ris de na nye bar gnas pa gang yin pa thams cad snang ste/ de ltar legs par byas pa'i las kyi 'bras bu la nye bar spyod do// gnas de dag na lha'i tshal bzhi yod de/ 'di lta ste/ skyon med pa'i tshal dang / gsal ba'i tshal dang / dri zhim pa'i tshal dang / me tog man dA ra ba'i tshal te/ mang po de dag na sdong bu ni bai DUr+ya/ ze ba ni dngul las byas pa'i pad ma'i rdzing yod la/ bya ngang pa dang / kA raN+Da pa dang / ngur pa sgra 'byin pas gang ba/ me tog mdog dang dri sna tshogs dang ldan pa rnams kyis khebs pa 'dam rdzab kyi skyon dang bral ba/ chu rnyog pa dang bral ba/ nya lcibs dang bral ba/ chu rtag tu dri zhim pas gang ba yin no// tshal de dag na dus tshigs rab tu dga' bar byed pa drug yod la/ bya dag bya mo dang lhan cig 'khod pa yang snang ste/ rdzing du dong nas dga' bar byed cing rang gis byas pa'i las la spyod do// shing ljon pa de dag kyang dus tshigs thams cad du rtag tu me tog gis rgyas la rnyis pa'i skyon dang bral ba phan tshun 'gran pa ltar dus thams cad du me tog rgyas so// de ltar legs par byas pa'i las kyi mtha' spyad pa de/ tshal dang nye ba'i tshal de rnams su lha mo yid du 'ong ba rgyan dang cha byad dang / spud pa sna tshogs thogs pa rnams kyis yongs su bskor nas 'dod pa sdug pa yid du 'ong ba'i bde ba dag myong bar byed do// sred pa'i yul la rnam par chags shing dga' ba/ yul drug la blo shin tu chags pa de/ chu'i nang na nya rgya'i gseb tu nya chud de nya rgyas bsdus pa ltar bde bas nam kyang skyo bar mi byed de/ de ji srid du de'i 'dod pa sdug pa yid du 'ong ba'i las ma zad pa de srid du de na lha'i bde ba rnam pa du ma la spyod do// de phyis lha'i 'jig rten de nas 'chi bar 'gyur te/ shi nas kyang las nye bar 'gro ba ji lta ba bzhin sems can dmyal ba dang / dang / dud 'gro'i nang du skye bar 'gyur ro// gal te lan grangs gzhan la myong bar 'gyur ba'i las kyis mi rnams dang skal ba mnyam par mi'i nang du skyes na/ de rang gi las dang rgyu 'thun par ded dpon chen por gyur te/ shin tu 'byor pa dang ldan pa dang rgyal pos kyang bkur bar 'gyur ba mthong ngo // de nas yang dge slong las kyi 'bras bu rnam par smin pa shes pa de/ lha phreng thogs kyi gnas la rtog par byed de/ des thos pa las byung ba'i shes pas lha phreng thogs rnams kyi gnas gang na lha 'khod pa tshal dang nye ba'i tshal na gnas pa zhes bya ba ji ltar 'dug pa mthong ngo // de dag las gang gis der skye bar 'gyur snyam nas/ des thos pa las byung ba'i shes pas brtags na/ tshul khrims dang ldan par gyur pa/ sems dang ba/ dge 'dun la zhing du shes pa gang gis chos gos bya ba'i phyir se 'bru gcig phul la/ phul nas kyang yang dang yang du sems kyis yongs su spel bar byed/ rjes su dga' bar byed/ bdag nyid la bdag nyid rab tu dga' bar byed na/ de lus dang bral nas bde 'gro mtho ris kyi 'jig rten tshal dang nye ba'i tshal gyi nang na gnas pa'i lha rnams kyi nang du skye bar 'gyur ro// der skyes nas de lha'i tshal dang nye ba'i tshal na ni gnas/ bdag nyid gar dga' dgur ni 'chag cing 'gro/ chu la yang mi nub par 'gro ste/ 'di lta ste/ thang la 'gro ba bzhin du 'gro la/ de bzhin du bar snang la yang thogs pa med par 'gro'o// de ji skad bstan pa'i gnas rnams su lha'i phreng ba dang / gos ni gyon/ shin tu bde ba dang ni ldan/ rang dga' nyams bag tu gnas shing dga' bar ni byed/ tshal dang nye ba'i tshal dang / 'bab chu dang / lteng ka nyams dga' zhing shin tu dri zhim pa sna tshogs kyi nang na lha mo'i tshogs kyis ni yongs su bskor/ nyi ma gnyis pa ltar rang gi gzi brjid kyis 'bar zhing lha'i bde ba rang gis byas pa'i rgyu las byung ba/ rgyu'i stobs dang 'brel pa la nye bar spyod par byed de/ gzhan gyis byas la gzhan spyod pa ni med do// rang gis byas pa'i las kyi 'bras bu la spyod pa/ las kyis nges par 'byung ba'i srog chags rnams legs par byas pas ni lha dang mi rnams kyi nang du skye bar 'gyur la nyes par byas pas ni/ sems can dmyal ba dang / dang / dud 'gro rnams kyi nang du skye bar 'gyur ro// legs par byas pa'i las kyis der skyes pa de ji srid du legs par byas pa'i las zad par ma gyur pa de srid du de na bde ba la spyod par byed do// de phyis de nas 'chi bar 'gyur te/ shi nas kyang las nye bar 'gro ba ji lta ba bzhin sems can dmyal ba dang / dang / dud 'gro'i nang du skye bar 'gyur ro// gal te lan grangs gzhan la myong bar 'gyur ba'i las kyis mi rnams dang skal ba mnyam par mi'i nang du skyes na/ de las de dang rgyu 'thun par skye bo tshal na gnas pa rnams kyi nang na 'byor pa dang ldan zhing gzhan gyis gnod pa med la rang dgar longs spyod par 'gyur ba mthong ngo // de nas yang dge slong las kyi 'bras bu rnam par smin pa shes pa de/ lha phreng thogs rnams kyi gnas bcu ma lus par brtags nas/ lha gzhan lag na yol go thogs zhes bya ba dag la rtog par byed do// lha de rnams kyi gnas gang na gnas pa rang dga' zhing rang gi yid dang 'thun par 'dod pa ji tsam yod snyam nas/ des thos pa las byung ba'i shes pas brtags na/ 'di ltar lha lag na yol go thogs pa rnams kyi gnas kyang bcu yod de/ 'di lta ste/ pad ma'i nang na rgyu ba dang / bung ba'i sgra snyan pa dang / sgra la chags pa dang / dris dregs dga' dang / rlung la spyod pa dang / me tog phreng dga' dang / kun tu lta ba dang / rtag tu dga' ba dang / dri la chags pa dang / spyi gtsug thar te/ lha lag na yol go thogs pa rnams kyi gnas ni bcu po 'di dag yin no// sa de rnams na lha dag las so sor byas pa gang gis lha'i 'jig rten du skye bar 'gyur snyam nas des thos pa las byung ba'i shes pas brtags na/ tshul khrims dang ldan par gyur cing legs par byas pa'i las kyi mtha' spyad pa sems bsgoms pa'i yid dang ldan pa gang gis sangs rgyas dang / chos dang / dge 'dun la phyag 'tshal lo zhes lan gsum brjod na/ de der mthar shin tu mya ngan las 'da' bar 'gyur ba'i las skyed pa yin te/ mi'i gnas skabs kyi rnam par smin pa gang yin pa de nam 'chi ba'i dus byas nas lus dang bral na bde 'gro mtho ris kyi 'jig rten lha lag na yol go thogs pa rnams kyi gnas pad ma'i nang na rgyu ba zhes bya ba der skye bar 'gyur ro// der skyes nas kyang de'i gnas de ni yon tan lnga dang ldan pa'i ro shin tu zhim pa la chags pa'i mig mi 'dzums pa/ lus nyi ma ltar gsal ba/ lha'i 'dod pa dang sdug pa dang yid du 'ong ba la mngon par dga' ba/ bya chu skyar gyi mdog lta bu'i pad ma kun gyis mdzes par byas la/ pad ma de dag nams kyang zhum par mi 'gyur ba dang / pad ma re re las kyang lha'i dri dpag tshad tsam du 'byung ste/ des lha'i dri de dag thams cad dang / gzhan yang me tog rnam pa sna tshogs kyi dri rnams zil gyis gnon par byed pa dang / bung ba kha dog sna tshogs can kha cig gser gyi bya lta bur 'dug la/ kha cig ma he'i mig gi mdog lta bu dang / kha cig bai DUr+ya'i mdog lta bur 'dug pa dag sgra rnam pa sna tshogs 'byin te/ de'i khyad par ni mi rnams kyis legs par bslabs pa'i pi bang gi sgra 'byin pa na/ shin tu snyan cing lhag par dga' bar byed pa'i sgra kun du gang bar 'byung ba dag 'bum gyi char yang mi phod do// de ci'i phyir zhe na/ lha'i 'dod pa la mi yis dper byar med pa'i phyir te/ mi gang gis kyang lha'i sgra mnyan par mi nus so// de ci'i phyir zhe na/ 'khor los sgyur ba dang / 'dod chags dang bral ba ma gtogs par de la mi'i 'jug pa'i yul ma yin no// 'di ltar 'khor los sgyur ba ni stobs dang ldan la dbang po rnams kyang stobs dang ldan pas lha dang mi'i 'dod pa la spyod par nus so// 'di ltar 'dod chags dang bral ba ni de'i dbang po dga' bar 'gyur ba yang med la g.yo ba yang med de/ de ltar de na bung ba'i sgra 'byung ba dag des mnyan par nus so// dud 'gror gyur pa sems rmongs par gyur pa rnams kyi sgra yang de lta bu yin na/ 'dod pa la sems chags pa'i lha'i tshogs rnams kyi glu dbyangs dang sgra lta smos kyang ci dgos te/ dpe med pa yin la/ 'di ltar sgra la chags par byed pa la yang skyo bar mi 'gyur zhing // gzugs dang / dri dang / ro dang / reg bya rnams kyis kyang de dang mi 'thun par skyo bar mi byed do// de ltar de sgo du ma de dang / sred pa'i sgo'i thabs du ma'i bde ba de dag la ji srid du de'i 'dod pa sdug pa yid du 'ong ba'i las mtho ris su skyes pa zad par ma gyur pa de srid du spyod par byed do// de phyis de nas 'chi bar 'gyur te/ shi nas kyang gal te lan grangs gzhan la myong bar 'gyur ba'i las kyis sems can dmyal ba dang / dang / dud 'gro'i nang du ma skyes la/ mi rnams dang skal ba mnyam par mi'i nang du skyes na/ de las de dang rgyu 'thun par grong khyer du grong gi bdag po shin tu 'byor pa dang ldan pa'am tshong dpon du 'gyur la gzhan du yang rgyu dang rkyen de dang gzhi des mthar mya ngan las 'das par 'gyur ba mthong ngo // de nas yang dge slong las kyi 'bras bu rnam par smin pa shes pa de/ lha lag na yol go thogs pa rnams kyi gnas la rtog par byed de/ des thos pa las byung ba'i shes pas lha rnams kyi gnas bung ba sgra snyan zhes bya ba ji ltar 'dug pa mthong ngo // der sems can dag las gang gis skye bar 'gyur snyam nas/ des thos pa las byung ba'i shes pas brtags na tshul khrims dang ldan zhing shes rab dang ldan pa sems pas bsgoms pa'i snying dang / snying rjes brlan pa'i yid sems can la phan par zhugs pas mchod rten la rol mo'i sgra dang dris mchod na/ de lus dang bral nas bde 'gro mtho ris kyi 'jig rten lha lag na yol go thogs pa rnams kyi gnas bung ba'i sgra snyan du skye bar 'gyur ro// der skyes nas kyang rang gi las kyi 'bras bu la gnas pa de sil snyan dang / glu dbyangs dang / bro gar dang / dgod pa dang / 'jo ba dang / nyams dga' ba rnam pa sna tshogs kyi bde ba la spyod pa pad ma'i dris myos pa'i lha mo glu dbyangs thos na yid 'phrog par byed pa'i dbyangs la ni nyan/ bde bar gnas pa'i kun dga' ra ba na nye bar spyod pa'i lha mo'i tshogs du ma dag ni dbyangs kyi sgra 'byin/ me tog rnam pa sna tshogs 'dres pa'i dri'i ngad kyis ni lus la reg cing rin po che du mas mdzes par byas pa'i ri rab kyi rtse mo rnams la sdug pa thos na shin tu dga' bar byed pa rnams dang lhan cig rnam par rgyu zhing gnas la dga' bar byed do// de ltar legs par byas pa'i las kyi 'bras bu la nye bar spyod pa mngon par mthong nas/ dge slong dge ba'i las la stod cing 'di ltar tshigs su bcad de smras pa/ las 'di dag ni lha yi yul// gsum gyi them pa'i skas su gyur// de la 'dzeg pa'i mi rnams ni// lha yul bde ba 'byung bar 'gro// ngag la rnam pa bzhi bsdams te// lus las byung ba rnam gsum mo// them skas bdun la 'dzegs nas su// lha yul gsum du 'gro bar byed// tshul khrims spyod pa shin tu bde// nor spyod de ltar bde ba min// nor gyis mi ni 'grib byed la// tshul khrims kyis ni 'grib mi byed// des ni mi dag legs par byed// so so dag tu'ang de mdzes so// de bas mtho ris 'gro ba la// thub mchog rnams kyis dge bar bsngags// skyes bu dge ba spyod pa rnams// skyed mos tshal du 'gro ba bzhin// lha yi 'jig rten du mar de// bde ba rnams kyi 'byung khung mchog // rang gi lus las byung ba yi// 'od kyis de dag 'bar ba na// rang gi las kyis bskul ba rnams// mtho ris gnas na dga' bar byed// rtag tu dga' bar gnas pa dang // rtag tu bde bar gnas pa yi// lha gang yin pa lha yi gnas// de na tshul khrims byed rgyu yin// tshul ldan de yi tshul khrims ni// du ma'ang legs par bsrungs pa yi// 'bras bu mtho ris smin par 'gyur// de bas tshul khrims rtag tu spyod// tshul khrims mtho ris skas yin la// bde rgyu 'byung ba'i gnas yin no// tshul khrims spangs pa'i mi dag ni// gang du'ang bde ba mi 'thob bo// tshul khrims chu ni dang ba dang // kun du rnam par gang ba yis// khrus byas mi dag lha yi gnas// lha yi 'jig rten 'gro bar 'gyur// lha yi phreng ba rgyan rnams dang // lha yi bde ba ldan pa gang // de kun dge ba'i rgyu las byung // lha yi gnas na dga' bar byed// gang zhig lha mos yongs bskor dang // gang zhig nyi zla 'dra ba rnams// de kun dge ba'i rgyu las byung // lha dag lha yi nang na dga'// gang zhig bsams na 'byung byed pa// byung nas kyang ni 'grib med cing // dge ba rtag tu 'phel 'gyur ba// de kun dge ba'i rgyu las byung // gang zhig tshul khrims rjes su 'jug // bde ba dag ni grangs med la// thams cad du ni 'phel byed la// mi yis thams cad 'thob par 'gyur// rtag tu dge ba spyod pa'i mi// rgyal pos kyang ni rtag tu bkur// dge bas mi ni dge bar 'gyur// de bas tshul khrims rtag tu spyod// dge ba spyod pa rtag tu dul// 'byung po kun la snying brtse mchog // rtag tu sbyin dang byams ldan pa// lha dag 'du ba'i gnas su 'gro// srog gcod pa las ldog pa dang // sems can kun la snying brtse mchog // yang dag las kyi mtha' ldan pa// lha dag 'du ba'i gnas su 'gro// ma byin len mi byed// sbyin la'ang de ni rtag tu dga'// blo ldan blo gros dbang po zhi// lha dag 'du ba'i gnas su 'gro// gang zhig log par g.yem dang bral// yang dag lam la rtag tu dga'// mya ngan 'das la som nyi med// lha rnams kyi ni nang du 'gro// gang zhig 'thungs na skyes bu dag // yid la mi dga' mang byed pa// chang spangs shin tu brtan pa dag // lha rnams kyi ni nang du 'gro// bde ba du ma skyed byed cing // thams cad dbugs ni 'byin byed pa// tshul khrims legs par spyad bya zhing // nyes pa byas pa'ang rnam par spongs// de ltar dge slong des bde ba 'byung ba rnam pa du ma dag mngon par mthong nas bung ba sgra snyan gyi lha rnams la mngon par bstod do// de ltar lha de dag lha'i 'jig rten du gtogs pa'i bung ba mang po rnams kyis sgra snyan pa 'byin pa na/ ji srid du de'i 'dod pa sdug pa yid du 'ong ba'i las byas shing bsags pa zad par ma gyur pa de srid du sgra dang / dri dang / ro dang / reg bya khyad par du sdug pa dag myong bar byed do// de phyis lha'i 'jig rten de nas 'chi bar 'gyur te/ shi nas kyang gal te lan grangs gzhan la myong bar 'gyur ba'i las kyis sems can dmyal ba dang / dang / dud 'gro'i nang du ma skyes la/ mi rnams dang skal ba mnyam par mi'i nang du skyes na/ de las de dang rgyu 'thun par me tog gi phreng ba bzang po thogs shing rtag tu bde ba dang ldan pa dang / gnod pa med par gnas pa dang / yun ring du 'tsho ba dang / longs spyod dang ldan par 'gyur ba mthong ngo // de nas yang dge slong las kyi 'bras bu rnam par smin pa shes pa de lha lag na yol go thogs pa rnams kyi gnas la rtog par byed de/ des thos pa las byung ba'i shes pas lha lag na yol go thogs pa rnams kyi gnas sgra la chags pa zhes bya ba ji ltar 'dug pa mthong ngo // der sems can dag las gang gis skye bar 'gyur snyam nas/ des thos pa las byung ba'i shes pas brtags na/ tshul khrims dang ldan par gyur cing sems shin tu bsgoms pa gang gis sangs rgyas gzi byin dpag tu med pa dang ldan pa la gdugs phul na/ de lus dang bral nas bde 'gro mtho ris kyi 'jig rten sgra la chags pa zhes bya ba'i lha rnams kyi nang du skye bar 'gyur ro// der skyes nas kyang lha'i bde ba dang ldan pa de gser dang / dngul dang / bai DUr+ya'i ri rnam pa sna tshogs la rgyu ba dag la bde ba rnam pa sna tshogs 'byung ste/ lha mo'i tshogs kyis yongs su bskor ba 'khor dang bcas pa dag rin po che sna bdun gyi ri'i rtse mo rnams su rgyu zhing rol mo'i tshal zhes bya ba'i tshal der 'jug par byed do// lha'i phreng ba dang / gos gyon pa me tog gi phreng ba dang / phye ma dang / byug pa dang lhan cig skyes pa'i dris rnam par brgyan pa de res 'ga' spos kyi tshal zhes bya ba shing ljon pa sna tshogs kyis mdzes par byas pa'i tshal du yang 'jug par byed do// tshal de na chu bo dang / 'bab chu dang / lteng ka dang / pad ma'i rdzing dang / shing ljon pas mdzes par byas pa yin te/ rnam pa ji tsam du bya 'dab chags kyis mdzes par byas pa'i rnam pa de tsam du 'od gang gis sdug pa lta bur lha'i 'od stong dang / 'od kyi rnam pa gzhan yang sngon po dang / ser po dang / btsod ka'i mdog tu 'byung ste/ tshal de kha dog bzang po yin no// las kyi mtha' spyad pa la zhugs pa'i tshal de na me tog du mas bsgos pa dri shin tu zhim pa'i dri ngad dang po'i rdzi 'byung ste/ gang gi tshe rdzi des lo ma de dag la phog par gyur pa de'i tshe rdzis phog pa'i lo ma phan tshun reg pa las rol mo'i sgra 'byung ste/ de'i khyad par ni lha ma yin gyi gnas na spyod pa'i rol mo dag gis bcu drug gi char yang mi phod pa'i rnam pa de lta bu dag 'byung ngo // gang gi tshe lo ma re re la phog pa de'i tshe yang rol mo'i sgra shin tu chags su rung ba dag 'byung ste/ de sil snyan yan lag lnga 'byor cing ldan par gyur la/ yul shin tu nyams dga' zhing yid du 'ong ba rnams kyis myos so// de nas yang lo ma'i rol mo'i sgra des sred pa la chags shing dga' ba bag med pa brgya snyed la gnas par byed do// sgra la chags pa/ sgra la zhen pa/ sgras bslus pa de/ ji srid du de'i 'dod pa sdug pa yid du 'ong ba'i las byas shing bsags pa zad par ma gyur pa de srid du/ sgra dang / dri dang / ro dang / reg bya khyad par du sdug pa dag myong bar byed do// de phyis lha'i ris de nas 'chi bar 'gyur te/ shi nas kyang gal te lan grangs gzhan la myong bar 'gyur ba'i las kyis sems can dmyal ba dang / dang / dud 'gro'i nang du ma skyes la/ mi rnams dang skal ba mnyam par mi'i nang du skyes na/ de las de dang rgyu 'thun par rol mo la mngon par dga' bar 'gyur zhing nor dang / 'bru dang / khyim dang chung ma shin tu 'byor ba dang / yun ring du 'tsho ba dang / rgyal po'i pho brang du yang bkur bar 'gyur ba mthong ngo // de nas yang dge slong las kyi 'bras bu rnam par smin pa shes pa de lha lag na yol go thogs pa rnams kyi gnas la rtog par byed de/ der lha dag las gang gis skye bar 'gyur ming ni ci zhes bya snyam nas des thos pa las byung ba'i shes pas brtags na lha'i 'jig rten na lha rnams kyi gnas dris dregs dga' zhes bya ba ji ltar 'dug pa mthong ngo // der sems can dag las gang gis skye bar 'gyur snyam nas/ des thos pa las byung ba'i shes pas brtags na/ sems shin tu tshul khrims dang ldan pa/ sems yongs su bsgoms pa gang gis mchod rten gyi bum pa'am gdugs la dri chab phul na/ de lus dang bral nas bde 'gro mtho ris kyi 'jig rten dris dregs dga'i lha rnams kyi nang du skye bar 'gyur ro// der skyes nas kyang lha'i bde ba dang ni ldan/ bde ba dpe med pa'i kha zas la ni rten/ lha'i bdud rtsi'i zas kyis ni tshim/ lus dang yid kyi gdung ba dang ni bral/ lha'i phreng ba dang / gos gyon pa rtag tu sil snyan yan lag lngas rtsen cing // dgod pa dang / dga' ba dang / rtse ba'i grogs dang ldan pa lha mo'i tshogs rnams ni glu dbyangs len/ nyin gcig gcig bzhin rgyun mi chad par ri sul las chu'i shugs 'bab pa ltar bde ba rnams ni 'phel/ nor bu mthon ka dang / spug dang / dngul gyi ri'i rtse mo rnams su dga' bar byed cing // chu bo dang / 'bab chu dang / lteng ka rnam pa sna tshogs ni mthong // tshal gyi nang na gnas pa bya dang khu byug rnams kyang mthong ste/ lta ba du ma'i zi lang bar lta ba/ tshal dang nags tshal yid du 'ong ba rnams su lta bar byed kyang // sems tshim pa med pa dag lha'i 'jig rten de na gnas so// chu bo dang / 'bab chu dang / lteng ka dang / tshal dang nye ba'i tshal rnams na mtho ris kyi chu'i ro gang dang gang 'byung ba dag ni 'di ltar 'dzam bu'i gling na legs par byas pa'i las kyis dgun chang dang sbyar ba'i chang dang / sha kha ra'i chang gi ro 'byung ba rnam pa de lta bur 'byung ngo // de ltar legs par byas pa'i las kyi mtha' spyad pa de/ lha'i 'jig rten de na ji srid du de'i legs par byas pa'i las zad par ma gyur pa de srid du lha mo'i tshogs du mas yongs su bskor ba dag dang dga' bar byed do// de phyis de nas 'chi bar 'gyur te shi nas kyang gal te lan grangs gzhan la myong bar 'gyur ba'i las kyis sems can dmyal ba dang / dang / dud 'gro'i nang du ma skyes la mi rnams dang skal ba mnyam par mi'i nang du skyes na/ de las de dang rgyu 'thun par bran khyim bdog cing nor dang 'bru mang po kun nas gang bar 'gyur bar mthong ngo // de nas yang dge slong las kyi 'bras bu rnam par smin pa shes pa de/ lha lag na yol go thogs pa rnams kyi gnas la rtog par byed de/ des thos pa las byung ba'i shes pas lha lag na yol go thogs pa rnams kyi gnas rlung gi rgyu zhes bya ba ji ltar 'dug pa mthong ngo // der sems can dag las gang gis skye bar 'gyur snyam nas/ des thos pa las byung ba'i shes pas brtags na/ tshul khrims dang ldan par gyur cing // sems yongs su bsgoms pa'i snying dang ldan pa gang gis tsha bas gdungs pa'i dge slong rnams la rlung yab kyis rlung g.yabs te/ gang gis rlung 'byung ba reg na bde ba ku shi ra'i dri dang 'dres pas dge slong shin tu tsha bas gdungs pa de rnams rlung des bsam gtan dang / kha ton 'don pa dang 'jug par bya ba dag byed par nus na/ sbyin bdag de las byas pa'i rkyen des lus dang bral nas bde 'gro mtho ris kyi 'jig rten rlung la spyod pa'i lha rnams kyi nang du skye bar 'gyur ro// der skyes nas kyang legs par byas pa'i las kyi mtha' spyad pa de la rlung dri zhim pa dpe med pa ldang ngo // gang rgyal chen bzhi'i lha rnams kyi rlung dpe med pa ldang ba 'ba' zhig tu ma zad kyi/ lha'i ris gzhan nas rlung langs pa'i dri 'bum 'gyur du zhim la/ shin tu bsil bar yang ldang ste/ rnam par smin pa bzang po gcig dang / gnyis dang / gsum dang / bzhi dang / lnga 'gyur du 'byung ngo // der rgyal chen bzhi pa rnams kyi rlung ni nyis 'gyur du 'byung ngo // rgyal chen bzhi pa rnams las lhag par sum cu rtsa gsum pa rnams kyi sum 'gyur du 'byung ngo // sum cu rtsa gsum pa rnams las lhag par 'thab bral ba rnams kyi bzhi 'gyur du 'byung ngo // 'thab bral ba rnams las lhag par dga' ldan pa rnams kyi lnga 'gyur du 'byung ngo // dga' ldan pa rnams las lhag par 'phrul dga' ba rnams kyi drug 'gyur du 'byung ngo // de dag pas kyang lhag par gzhan 'phrul dbang byed rnams kyi yang 'byung ste/ de ltar sems can rnams kyi las kyi bye brag las 'gro ba'i ris kyi bye brag tu 'gyur ro// las byas pa de dag mngon par mthong nas/ legs par byas pa'i las des rlung la spyod pa'i lha de rnams la/ lha'i ris drug na rlung langs pa dpe med pa dri zhim pa bde ba gang yin pa de dag ldang ngo // rlung de dag gi mthu gcig cig bshad par bya ste/ 'di ltar de'i mthu thams cad ni bshad par mi nus so// lha de rnams kyi rlung dga' dgur byed pa ldang ste/ de ni gang gi tshe rol mo'i sgra 'byung bar 'dod na de'i tshe rlung de ri dang nags tshal gyi gseb tu song nas ji ltar de lha mos rol mo byas pa kyang snyan par mi 'gyur ba de lta bur ldang ngo // gal te shin tu dri zhim par 'dod na de gzhan 'phrul dbang byed kyi lha'i ris man chad kyi mdog dpe med pa dang ldan pa dag las langs nas lha de rnams kyi drung du ldang bar byed do// gal te bsil ba 'dod na de ji ltar de dag gi lus la bzod pa rnam pa de lta bu'i bsil ba ldang ngo // gal te yul gzhan du 'gro bar 'dod dam/ de bzhin du bai DUr+ya'i ri rab kyi rtse mo lta bar 'dod dam/ de bzhin du dngul gyi'am/ de bzhin du 'dzam bu'i chu bo'i gser gyi'am/ de bzhin du shel gyi'am/ de bzhin du me tog dang / 'bras bu dang / chu bo dang / 'bab chu dang / lteng ka dang / tshal dang / nye ba'i tshal bya dang me tog nyams dga' ba'i yul sna tshogs lta bar 'dod pa dang / lha mo sna tshogs kyis yongs su bskor te 'gro bar 'dod pa'i lha rnams la rlung sgra dang / dri dang / bde ba rnam pa du ma dang ldan pa de dag ldang bar byed do// tshal dang nye ba'i tshal dang / dka' thub kyi tshal dang / ri khrod rnam pa sna tshogs su snga ma bzhin khyer bar yang byed de/ de ltar rlung 'ong ba dang 'gro ba dag 'dod pa lnga la dga' ba'i lha rnams dang lhan cig dga' bar byed/ rtse bar byed/ yongs su spyod par byed do// phrag dog dang 'thab mo dag gis skyo ba med pa/ phan tshun grogs su gyur pa/ phan tshun gnod pa med pa rnams yid gcugs shing gnas de dag la yid zhugs pa/ rang gi las kyis bsgyur ba rnams dga' bar byed do// lha'i 'jig rten na lha rang gi las tha ma dang 'bring dang bzang po rnams kyis rgya'i 'bur lta bur las kyi 'bras bu 'byung ba ni/ ji ltar rlung phrag dog dang ser sna dang bral ba'i shugs 'byung la/ shugs zad nas sa la 'bab pa de ltar ji srid du las kyi rnam pa tha ma dang / 'bring dang / bzang po legs par byas pa'i rnam pa de srid du 'byung ba'i shugs spyad la/ de nas yang legs par byas pa'i las zad nas lha'i 'jig rten de nas 'chi bar 'gyur ro// sems can rnams ni las kyi skye gnas las skye zhing las la rton pa yin la/ ji ltar las byas pa de ltar 'gro bar 'gyur te/ sems can rnams kyi skye ba ni rgyu med pa las byung ba ma yin no// dge slong des las de dag mthong nas 'di ltar tshigs su bcad de smras pa/ ji ltar nyi ma'i rjes su dus 'gyur zhing // ji ltar dus kyi rjes su zhing rnams skye// de ltar las kyi rjes su skye ba 'byung // rgyu med pa las skye ba 'byung mi 'gyur// gang gis lus can bcings pa rnams// tshe rabs gzhan ni stong dag tu// rnam par chags pa mang po'i las// rnam gsum lu gu rgyud kyis bcings// ji ltar sbrang rtsi dug dang zas// 'dres pa yongs su spong bar byed// de ltar lha yi bder gtogs pa// mthar ni ltung ba rnam par spongs// gang zhig sdug bsngal 'chi ba na// bsod nams zad de dman pa ni// rang gi chung ma rnams kyis spangs// de 'dra ba ni dpe med do// legs byas zad de dman pa ni// sgron ma 'bar ba zad pa ltar// lha khyod gang du 'gro 'gyur zhes// sdug bsngal chen po rab tu skyed// sred pa'i dug gis rnam bsregs shing // mya ngan gyis ni sems nyams te/ lus dang ngag gi spyod dman pa// lha ni ltung ba dag gis 'jigs// 'dod rnams shin tu slu byed de// ji lta ji ltar bde myangs pa// de lta de ltar yongs su gtong // de dag sdug bsngal rab tu che// lha yi yul nas ltung ba na// sdug bsngal rab tu skye ba gang // de yi khyad par sems can dmyal// bcu drug char yang mi phod do// sred pas 'khor ba kun byas pa// 'bar ba'i phreng ba rnams kyis dkrugs// srid pa'i sgrog gis bcings pa yi// sems can rnams ni ngan 'gror 'gro// lha yi 'jig rten 'chi ba'i mtha'// de bzhin sa steng 'chi ba'i mtha'// 'khor ba las ni mi 'byung bas// sdug bsngal mthong nas rnam par spongs// skye bo bag med dga' ba gang // de ni thar pa mi 'thob ste// bag med dug gis rmongs pa ni// de la mya ngan 'das pa ring // bag med dgra yi mchog yin pas// bag med rnams la chags ma byed// shin tu bag med lha rnams ni// yang dang yang du dmyal bar ltung // gnas gsum 'khrul 'khor 'khor ba ltar// 'khrul 'khor las kyis 'khyam par byed// de bas sred pa'i chags pa spongs// 'dod chags bral ba zhi ba'i gnas// de ltar dge slong des lha'i 'jig rten gyi mtha' ltung bar mthong nas 'dod pa la 'dod chags dang bral lo// rlung la spyod pa'i lha de rnams kyi mi rtag pa dang / bde ba de dag la las kyi rgyus bskyed cing mi rtag pa nyid dang 'brel ba yin pa lta zhes rnam par dpyod par byed do// lha de rnams kyang ji srid du de'i legs par byas pa'i las zad par ma gyur pa de srid du de na dga' bar byed do// de phyis de nas 'chi bar 'gyur te/ ji ltar dus ji srid du legs par byas pa'i las yod pa dang 'od gsal ba 'byung ba'i dus de srid du lha rnams lha'i 'jig rten na spyod do// de zad nas lhung bar 'gyur la// lhung nas kyang yang sems can dmyal ba dang / dang / dud 'gro'i nang du skye bar 'gyur ro// gal te mi rnams dang skal ba mnyam par mi'i nang du skyes na/ de las de dang rgyu 'thun par rlung gis bdas nas/ 'gro ba rgya mtshor spyod cing 'tsho ba'i ded dpon du 'gyur ba mthong ngo // // 'phags pa dam pa'i chos dran pa nye bar gzhag pa/ bam po nyer bdun pa/ de nas yang dge slong las kyi 'bras bu rnam par smin pa shes pa de lha lag na yol go thogs pa rnams kyi gnas la rtog par byed de/ des thos pa las byung ba'i shes pas lha lag na yol go thogs pa rnams kyi gnas me tog phreng dga' zhes bya ba ji ltar 'dug pa mthong ngo // der sems can dag las gang gis skye bar 'gyur snyam nas/ des thos pa las byung ba'i shes pas brtags na/ tshul khrims dang ldan par gyur cing lus dang ngag gi las kyi mtha' yang dag pa sems pas yongs su bsgoms pa'i sems dang ldan pa gang gis tsha ba'i dus su dge 'dun la chu ril ba gang phul ba'am/ lam du zhugs pa'am/ 'brog dgon par zhugs pa dag la yang chu ril ba gang byin na/ de lus dang bral nas bde 'gro mtho ris kyi 'jig rten me tog phreng dga' ba'i lha rnams kyi nang du skye bar 'gyur ro// der skyes nas kyang de'i lus bde ba dang sgeg pa sna tshogs su ni spyod/ lha mo'i sil snyan gyi sgra 'byin cing dgon pa sna tshogs kyi nang du ni zhugs/ bai DUr+ya dang / gser dang / dngul gyi ri rab kyi gshong na rtsen pa dag dang lhan cig ni gnas/ ri khrod rnam pa sna tshogs na lha mo dang ni lhan cig 'khod/ rlung dri zhim pos reg pa'i lus me tog phreng ba thogs pa/ 'bab chu dang / lteng kas brgyan pa'i yul rnams na dga' bar byed cing lha mo mang po'i nang na spyod pa na lo 'bum phrag du ma song ngo // de ltar gnas pa de res 'ga' tshal 'bab chu zhes bya ba na gnas te tshal de na dga' bar byed do// tshal de ni bai DUr+ya'i shing ljon pa la gser gyi 'dab ma yod pa dang / gser gyi shing la bai DUr+ya'i 'dab ma yod pa dang / dngul gyi shing la gser gyi 'dab ma dag yod de/ tshal de'i nang du zhugs pa de rtag par yid rab tu dga' la/ lus rang gi 'od dang ldan pa yin no// de'i legs par byas pa'i las des shing de dag brtol ba las mtho ris dang 'thun pa'i skom 'byung ste/ skom de'i khyad par ni mi'i rgun chang dang sbyar ba'i chang dang / sha kha ra'i chang dag 'bras bu pi tsu man da'i ro dang mtshungs te/ skom de ni lha'i ro dang mdog dang stobs dang ldan pa yin no// de'i dri dpag tshad du yang 'byung ste bya'i tshogs lus gser dang dngul gyi mdog lta bu yid rab tu dga' ba kun gyis skom de 'thungs nas tshal de na sgra yid du 'ong ba 'byin cing kun du 'gengs so// shing de dag gi sdong po brtol nas skom 'byung ba de la bung ba'i tshogs 'ub 'ub 'du ste/ skom kha cig gi mdog ni gser lta bu yin/ kha cig gi mdog ni bai DUr+ya lta bu yin/ kha cig gi mdog ni spug lta bu yin/ kha cig gi mdog ni pad ma rA ga lta bu yin/ kha cig gi mdog ni ma rgad lta bu yin te/ skom de dag kun nas byung nas brug pa chu bo ltar 'bab bo// skom gyi chu bo de'i ming yang mtha' med 'bab ces bya ste/ chu bo'i rgyar dpag tshad gnyis yod pa'i 'gram gnyi ga nyams dga' la/ 'gram gnyi ga lha dang lha mo'i tshogs kyis yongs su bskor cing glu len la gser gyi pad mas khebs pa 'bab bo// de nas lha mo'i tshogs kyis 'thungs pa dang yid rab tu dga' ste/ dgod par byed/ rtse bar byed/ phan tshun gser gyi pad ma'i sdong bu bai DUr+ya rnams kyis sgeg par byed/ rtse bar byed/ dgod par byed do// shing rta sna tshogs la zhon pa rnams rgyug par byed cing dgod par byed la/ lha'i chu yan lag brgyad dang ldan pas phan tshun 'thor bar byed do// lha de rnams kyi pad ma'i rdzing yod pa de ni kun nas bsten pa zhes bya la gzhan dang mi 'dra ba dpe med pa yin te/ legs par byas pa'i las kyis bsgyur ba'i lha de rnams ji srid du de'i 'dod pa sdug pa yid du 'ong ba'i las zad par ma gyur pa de srid du gnas so// de phyis lha'i 'jig rten de nas 'chi bar 'gyur te/ shi nas kyang gal te lan grangs gzhan la myong bar 'gyur ba'i las kyis sems can dmyal ba dang / dang / dud 'gro'i nang du ma skyes la/ mi rnams dang skal ba mnyam par mi'i nang du skyes na/ de las de dang rgyu 'thun par bkres pa dang skom pa yong ye med cing 'byor pa dang ldan pa'i yul du skye la/ nor dang shin tu ldan pa dang skye bo thams cad dga' bar 'gyur ba mthong ngo // de nas yang dge slong las kyi 'bras bu rnam par smin pa shes pa de/ lha lag na yol go thogs pa rnams kyi gnas la rtog par byed de/ des thos pa las byung ba'i shes pas brtags na lha lag na yol go thogs pa rnams kyi gnas kun tu lta ba zhes bya ba ji ltar 'dug pa mthong ngo // der sems can dag las gang gis skye bar 'gyur snyam nas/ des thos pa las byung ba'i shes pas brtags na/ tshul khrims dang ldan par gyur cing legs par byas pa'i las kyi mtha' spyad par gyur pa/ sems pas yongs su bsgoms pa'i snying gis brlan pa/ skyo ba med cing shin tu dga' ba'i sems pa gang bdag la phan pa med kyang // tshul khrims 'chal pa'i nad pa'i rim gro byed na de lus dang bral nas bde 'gro mtho ris kyi 'jig rten kun tu lta ba'i lha rnams kyi nang du skye bar 'gyur ro// der skyes nas kyang lha'i phreng ba dang / gos gyon pa rab tu dga' ste lha'i 'dod pa'i yon tan lnga 'byor pa'i bde ba dang ni ldan/ yid rtag tu dga' ba lha'i 'dod pa'i yon tan lnga rnams dang ldan pa dag skyed mos tshal nas skyed mos tshal du ni rgyu/ dga' dgur gnas pa grogs sdug gu lha mo'i tshogs du mas bskor cing yongs su spyod par ni byed/ nyi ma'i 'od ltar ni gsal/ dge ba ni rgya cher 'phel/ lha'i tshogs thams cad kyis ni mchod/ ri rab rin po che du ma'i 'od kyis gsal bar byas shing rab tu 'bar ba dag la ni gnas/ gos tshon can rnam pa sna tshogs ni bgos/ mtho ris dang 'thun pa'i rin po che du ma dag gi rgyan gdags par bya ba ni btags/ tshal na rnam par rgyu ba'i lhas bsams pa'i tshal dkrigs pa sna tshogs dag na ni gnas/ pad ma'i rdzing dang / lteng ka dang / chu'i dngo dang / 'bab chu dang / chu bo dang / 'bab chu'i rgyun dang / stegs sna tshogs dag la rnam par rgyu ba na/ rang gi las rnams las kyi bya ba byed do// de ltar de yongs su rgyu ba na/ phyogs gzhan zhig na tshal dril bu g.yer ka'i dra bas gtibs shing gser gyi lan kan bres pa zhig des mthong ste/ bya rnam pa sna tshogs gnas pa/ bya'i tshogs skad snyan cing 'jebs pa 'byin pa rnams kyis ni kun tu gang // rlung gis phog nas rab tu g.yos pa'i dril bu g.yer ka'i sgra ni drag tu 'khrol/ nyi ma 'bum snyed kyi 'od dang ni ldan/ ri rab las byung ba gser gyi ri bdun la 'di lta ste/ shin tu mtho dang / rab sbyor dang / char dga' dang / klus brtol dang / rab chags gsal dang / rin chen char 'bebs dang / rgyu skar phreng gis yongs su bskor ba/ dril bu g.yer ka'i dra bas gtibs pa'i tshal der 'jug par byed do// rnam pa de lta bu'i tshal lha'i phreng ba la sogs pas rnam par brgyan pa de na/ lha mo tshal gyi gsab gseb na rgyu zhing rtse ba gang yin pa de dag 'od zer 'bum snyed 'byung ba ltar tshal de na snang ngo // shing ljon pa'i bar bar na 'khod pa'i lha de dag gis de rnams mthong nas/ de nas yang 'dod pa'i yon tan lnga la blo rnam par chags pa dag blta ba'i phyir de'i drung du 'dong zhing shin tu rgyug par byed de/ gser gyi pad ma rnams kyis de dag dang rtse bar byed/ yongs su spyod par byed/ dgod par byed/ sgeg par byed la/ rol mo'i sgra rnams kyis kyang shin tu dga' bar byed do// de ltar 'dod pa la blo rnam par chags pa de mig lha'i gzugs yid du 'ong ba rnams kyis chog mi shes so// rna ba sgra snyan pa gsal ba yid du 'ong ba rnams kyis chog mi shes so// sna dri zhim pa bsung che ba yid du 'ong ba rnams kyis chog mi shes so// lce ro zhim pa bro ba mang la yid du 'ong ba rnams kyis chog mi shes so// pags pa reg bya bde ba 'jam pa yang ba yid du 'ong ba rnams kyis chog mi shes te/ sred pa drug gi mes yongs su bskor ba de kun nas sreg par byed do// de ltar chog mi shes pa de dge slong des mngon par mthong nas 'di ltar tshigs su bcad de smras pa/ lha yi 'jig rten kun nas su// sred pa'i me yis yongs su bskor// rmongs pa 'dod pa'i dbang song ba// chags pa dbang med sred par byed// ji lta ji ltar shing rnyed na// de lta de ltar sreg pa 'phel// ji lta ji ltar bde thob na// de lta de ltar sred me 'phel// shing mes sreg pa'i nyes pa rnams// mi yis yongs su spang nus kyi// 'jig rten sred mes sreg pa ni// yongs su spang bar mi nus so// chu bo chen po rgal 'dod la// chu srin gyis ni 'jigs pa gang // de dag bde ba'i mthar phyin na// sred pas de la gnod mi 'gyur// sred pa'i zhags las rnam grol zhing // 'dod chags zhe sdang spong ba po// nyes sdig las ni grol ba gang // mkhas pa de ni mya ngan bral// gang zhig tshul khrims srung ba nyid// mtho ris de la yid zhugs na// de dag tshul khrims sdig dang bcas// zas dang dug ni 'dres pa bzhin// bskal pa bye ba stong rnams su// sred pas bslus pa'i mi rnams ni// shin tu rmongs pas de mi gtong // yid ni gti mug dbang du song // skom gyis gdungs pa'i khur tsa ba// lan tshwa'i chu ni 'thungs pa ltar// sred pas bslus pa'i sems can rnams// sred pa nyid kyi rjes su 'brang // skye bo skad cig tshim byed la// skad cig gis ni skom byed pa// skyes bu tha ma sred pa yis// gdungs pa lam gol tshol ba bzhin// de bas sred pa bsten mi bya// sred pa de ni bsten par dka'// sred pa'i dbang du song ba'i mi// 'khor ba las ni 'grol mi 'gyur// gang zhig bde ba bla na med// bsam gtan skyed mos tshal la dga'// mya ngan 'das pa'i grong ston pa// de dag bde ba de bzhin 'gyur// bde ba bla na med pa rnams// lha yul spyod pa'i skye bo dag // sred pa'i zhags pas drangs nas su// yang dang yang du dmyal bar ltung // 'chi mtha' dang por dge ba smin// yang dag lam ni ston mdzad pas// sred la rtag tu sten byed pa// 'di yis sdug bsngal tsha zhes gsungs// de ltar dge slong des lha'i 'jig rten 'dod pa'i dba' rlabs kyis bdas shing 'chi ba'i sdug bsngal mngon par mthong nas 'khor ba la yid byung ngo // de ltar lha'i de ji srid du 'dod pa sdug pa yid du 'ong ba byas shing bsags pa'i las de zad par ma gyur pa de srid du gnas kun tu lta ba dag la dga' bar byed do// de phyis lha'i 'jig rten de nas 'chi bar 'gyur te/ shi nas kyang gal te lan grangs gzhan la myong bar 'gyur ba'i las kyis sems can dmyal ba dang / dang / dud 'gro'i nang du ma skyes la/ mi rnams dang skal ba mnyam par mi'i nang du skyes na/ las de dang rgyu 'thun par bu dang / chung ma dang / bran pho dang / bran mo dang / las byed pa dang / zho shas 'tsho ba dang / rtag tu ldan zhing shin tu 'byor bar 'gyur ba mthong ngo // de nas yang dge slong las kyi 'bras bu rnam par smin pa shes pa des/ lha lag na yol go thogs pa rnams kyi gnas la rtog par byed de/ des thos pa las byung ba'i shes pas brtags na/ lha lag na yol go thogs pa rnams kyi gnas rtag tu dga' ba zhes bya ba ji ltar 'dug pa mthong ngo // der sems can dag las gang gis skye bar 'gyur snyam nas/ des thos pa las byung ba'i shes pas brtags na/ tshul khrims dang ldan par gyur cing sems pa gsal ba'i snying dang ldan pa gang gis rgyal pos gsad par bya ba btson ra'i nang du bcug pa las nor rdzas thams cad phul nas/ de thar bar byas sam/ de bzhin du rgyal po'i bu'am/ de dang 'thun pa dag la phul nas de thar bar byas la/ de las nor rdzas sna 'ga' yang len par mi byed de/ snying rjes brlan pa'i snying gis sems can rnams la phan pa kho na byed cing legs par byas na/ de lus dang bral nas bde 'gro mtho ris kyi 'jig rten rtag tu dga' ba'i lha rnams kyi nang du skye bar 'gyur ro// der skyes nas kyang lha de rnams ngo bo nyid kyis yid rab tu dga' ba yin la/ de dag pas kyang de brgya 'gyur du yid rab tu dga' bar 'gyur te/ las de dang rgyu 'thun par 'bras bu 'brel pas rgyu dang 'thun par 'bras bu 'byung ngo // lha'i 'jig rten der skyes pa de lha mo'i tshogs mang pos ni yongs su bskor/ glu dbyangs dang / bro gar dang / bzhad gad dang / rtsed mo dang / dga' dgur spyod pa'i lha mo rnams kyis ni mtha' 'khor te/ nye bar spyod cing ri rab dang / ri dang / ri phug dang / ri khrod rnams su ni rgyu/ de bai DUr+ya'i rdo leb bzang po reg na shin tu bde ba rnams kyi steng na rang dgar ni spyod/ chu bo dang / 'bab chu dang / lteng ka dang / tshal dang / nye ba'i tshal rnams su shin tu bde ba dang ldan pa dag dga' bar byed/ bde ba de'i khyad par ni 'khor los sgyur ba'i bde bas 'bum gyi char yang mi phod do// de ci'i phyir zhe na/ ris 'thun pa de dang / sha dang / rus pa dang / chu ser dang bral ba de'i phyir bde'o// lha'i rin po che'i phreng ba dang / gos du ma gyon pa me tog brgyus pa dang / bgo ba sna tshogs kyis lus brgyan pa de/ ri rab kyi drung dag na rgyu bar byed de/ gal te gser gyi ri zom la 'dzegs na gser de'i mthus de gser lta bur 'gyur ro// gal te bai DUr+ya'i ri zom la 'dzegs na bai DUr+ya de'i mthus bai DUr+ya'i mdog lta bur 'gyur te/ bdag nyid mtsho'i nang du zhugs pa ltar gyur kyang 'dam rdzab kyis gos pa lta bur ni mi 'gyur ro// gal te shel gyi ri zom la 'dzegs na shel gyi 'od des de zla ba gnyis pa lta bur 'gyur ro// gal te dngul gyi ri zom la 'dzegs na dngul de'i mthus de'i yan lag dang nying lag thams cad kha ba dang me tog ku mu da ltar 'gyur te/ de ltar lha mo'i tshogs kyis yongs su bskor ba de/ sil snyan yan lag lnga dang ldan pa'i tshal dang / nye ba'i tshal rnams su dga' bar byed/ yongs su spyod par byed cing // lha'i bde ba dpe med pa dag myong bar byed do// de ltar de rnam par spyod pa na shing ljon pa du mas mdzes par byas pa/ lha'i nyams dga' bar byed pa'i tshal zhes bya ba zhig rgyang ring po nas mthong ba dang / der lha de dag 'dzam bu'i chu bo'i gser gyi shing rta la zhon nas 'gro bar byed do// tshal de yang bya rnam pa sna tshogs sgra 'byin cing tshal gyi lcug ma gzhon nu 'phyang ba dag tu shing rtas phyin pa dang / bya lha'i skad du rtse ba zhes bya ba lha rnams dang smra ba 'thun pa dag lha de'i dge ba'i las kyi mthus bskul ba dang / 'di ltar tshigs su bcad de smras pa/ dga' bar byed pa'i las rnams dag // skyes bu gang zhig 'dir byed pa// de yi las kyi rnam smin ni// legs par yongs su smin par 'gyur// bde ba thob pa'i lha de dag // bag med pa la ma bsten na// de ni bde las bde thob cing // mya ngan 'das pa'i rjes su 'gro// bde ba'i mtha' de zad 'gyur zhing // 'di la rtag dang ther zug med// de thob gzhal med khang rnams la// skyes bu mchog rnams chags ma byed// bde mtha' rtag tu lhung 'gyur zhing // bde la rtag pa nyid med de// rgyu de thams cad rig nas su// yid la nges par legs par byos// bsags pa thams cad tha mar zad// mtho ba'i mtha' ni tha mar rnyil// 'du ba'i mtha' ni tha mar 'bral// 'tsho ba'i mtha' ni tha mar 'chi// skyes pa rtag tu 'chi 'gyur zhing // de la rtag pa nyid med de// khams gsum dag tu sngon byung zhe'am// phyi nas 'byung ba nyid med do// ji ltar nyi ma 'char ba dang // nub par 'gyur ba rab tu mngon// de ltar skyes pa thams cad kyi// tha mar 'chi ba gnas pa yin// chos rnams kyi ni ngo bo nyid// skye dang 'jig pa 'di shes nas// bag med yid la ma byed cig // bag med dug gi mchog yin no// bag yod 'chi med gnas yin la// bag med 'chi ba'i gnas yin no// bag yod 'chi bar mi 'gyur la// bag med rnams ni rtag tu 'chi// ji ltar dug dang ji ltar me// srog chags bag med de bzhin te// bag med myos pa'i sems can rnams// sdug las sdug bsngal de 'gro'o// rtag tu bag yod mi rnams ni// 'jig rten kun gyis phyag byas shing // gang na bag med mi gnas pa// zhi ba mchog tu 'gro bar byed// de kun mtha' ni zad 'gyur te// rmongs pa gang zhig mi rig pa// de ni phyi nas 'chi 'gyur te// ma byas don med gdung bar byed// rtag tu bdag nyid dga' 'dod na// 'chi ba'i bar du dge ba byos// chos spyod bde ba yin no zhes// mkhas pa rnams kyis gdams pa yin// rgyu yi de nyid rnam ston pa// sangs rgyas rnams kyis 'khor ba kun// rtag tu mi rtag mi brtan la// 'gyur zhing tsha bar rtag tu gsungs// de nas lha des bya de rnams kyi tshig thos nas/ yang dag par bsams te yid la yang dga' ba bskyed pa dang // sngon gyi tshe'i 'bras bu dran nas yud tsam zhig bag med pa la ma zhugs so// mos pa'i srab skyogs kyis yid de 'dzin par byed de/ gzugs dang / sgra dang / dri dang / ro dang / reg bya yid du 'ong ba rnams la bag med pa ma skyes so// de nas yang yid mi brtan pa de lha'i bde ba'i dbang du gyur te/ ji srid du 'dod pa sdug pa yid du 'ong ba de ma zad kyi bar du/ de yul sdug pa de rnams la spyod par byed de/ de phyis lha yul de nas 'chi bar 'gyur te/ shi nas kyang gal te lan grangs gzhan la myong bar 'gyur ba'i las kyis sems can dmyal ba dang / dang / dud 'gro'i nang du ma skyes la/ mi rnams dang skal ba mnyam par mi'i nang du skyes na/ de las de dang rgyu 'thun par nams kyang bcings par mi 'gyur zhing // rtag tu bde ba dang ldan la nyam nga ba rnams las thar par 'gyur ba mthong ngo // de nas yang dge slong las kyi 'bras bu rnam par smin pa shes pa de/ lha lag na yol go thogs pa rnams kyi gnas la rtog par byed de/ des thos pa las byung ba'i shes pas brtags na/ lha lag na yol go thogs pa rnams kyi gnas dri la chags pa zhes bya ba ji ltar 'dug pa mthong ngo // der sems can dag las gang gis skye bar 'gyur snyam nas/ des thos pa las byung ba'i shes pas brtags na/ skyes bu tshul khrims dang ldan pa sems pas yongs su bsgoms pa'i snying dang yid shin tu dang ba/ sems rnyog pa med par gyur pa/ gzhan la gnod pa med pa gang gis sangs rgyas sam/ chos sam dge 'dun la zhing chen por shes nas/ gos shin tu dri zhim pa rnams kyis mchod pa byas la legs par byas so snyam du yang sems na/ de lus dang bral nas bde 'gro mtho ris kyi 'jig rten dri la chags pa'i lha rnams kyi nang du skye bar 'gyur ro// der skyes nas kyang shin tu bde ba dang / rang gi 'od dang ldan pa dang / sil snyan yan lag lnga dang ldan pas yid rab tu dga' zhing dga' dgur spyod pa de dus ring mo zhig 'das so// dus ring po 'das pa de yang yul gyi bde ba des lha de dag gis mi rig ste/ gang bdag gi dus 'di 'das so zhes dbang po dang bde ba mi brtan pa thog ma med pa'i dus nas zhugs pa'i yul rnams la chog mi shes pa rnams kyis mi rig go// de ltar snying la chags pa'i me tog gi phreng ba dang phye ma dang / byug pas lus bskus pa de/ tshal gyi bar bar dag na rgyu bar byed la/ shing ljon pa mang po'i 'od kyis brgyan pa/ chu bo dang / stegs dang / tshal dang / skyed mos tshal dag gis brgyan pa'i yul nyams dga' ba'i tshal rnams la sten par byed pa/ 'dod pa mang po la snying chags pa dag yul gyi bde ba des lha'i 'jig rten gyi mtha' 'di ltung bar khong du mi chud do// de ltar yul gyi sred pas yongs su bslus pa de/ ji srid du 'dod pa sdug pa yid du 'ong ba byas shing bsags pa'i las de zad par ma gyur pa de srid du lha'i 'jig rten de dag na dga' bar byed/ yongs su spyod par byed do// de phyis lha'i 'jig rten de nas 'chi bar 'gyur te/ shi nas kyang gal te lan grangs gzhan la myong bar 'gyur ba'i las kyis sems can dmyal ba dang / dang / dud 'gro'i nang du ma skyes la/ mi rnams dang skal ba mnyam par mi'i nang du skyes na/ de las de dang rgyu 'thun par yul rtag tu bsil bar skye bar 'gyur te/ yul gnod pa med pa dang / mtshon cha dang / dgon pa dang / lo nyes 'byung ba dang bral ba'i yul rnams su skye la/ skye bo kun gyis mchod par 'gyur ba mthong ngo // de nas yang dge slong las kyi 'bras bu rnam par smin pa shes pa de/ lha lag na yol go thogs pa rnams kyi gnas la rtog par byed de/ des thos pa las byung ba'i shes pa'am lha'i mig gis lha lag na yol go thogs pa rnams kyi gnas spyi gtsug thar ces bya ba ji ltar 'dug pa mthong ngo // der sems can dag las gang gis skye bar 'gyur snyam nas/ des thos pa las byung ba'i shes pas brtags na/ rgyal po la gnod pa byed pa'i mi spyi gtsug nas bzung ste spyangs pa dang / sdug bsngal ba las gang gis de thar bar byas na/ de lus dang bral nas bde 'gro mtho ris kyi 'jig rten spyi gtsug thar zhes bya ba'i lha rnams kyi nang du skye bar 'gyur ro// rgyal chen bzhi'i gnas gsum gyi nang na de'i nyams dga' ba/ shin tu yid du 'ong ba/ 'dod pa la rten pa/ de'i ngo bo 'dod pa/ 'dod pa nye bar mchod pa/ 'dod pa rgyun chad pa med pa gang yin pa bsdus pa de dag thams cad 'byung la/ bde ba'i gnas de na bde ba des mngon par 'dod pa/ ji srid du 'dod pa sdug pa yid du 'ong ba byas shing bsags pa'i las de zad par ma gyur pa de srid du de na lha mo'i tshogs kyis yongs su bskor ba de sil snyan yan lag lnga dang ldan zhing yul gyi bde ba dang / nyams bde ba des dga' bar byed do// de phyis lha'i 'jig rten de nas 'chi bar 'gyur te/ shi nas kyang gal te lan grangs gzhan la myong bar 'gyur ba'i las kyis sems can dmyal ba dang / dang / dud 'gro'i nang du ma skyes la/ mi rnams dang skal ba mnyam par mi'i nang du skyes na/ de las de dang rgyu 'thun par mya ngan dang / 'jigs pa dang / gnod pa dang bral bar 'gyur la/ skyon med pa dang / gzugs bzang ba dang / skye bo thams cad dga' ba dang / shin tu 'byor pa dang ldan pa dang / dus dang 'thun pa'i gzugs bzang ba dang / tshe'i bar chad med par 'chi bar 'gyur ba mthong ngo // de nas yang dge slong de gnas bcu mthar chags su rtog par byed de/ lha lag na yol go thogs pa rnams kyi gnas de tsam du zad dam zhes rtog par byed do// des gnas bcu las gnas gzhan bcu gcig pa med de/ lha lag na yol go thogs pa rnams kyi gnas bcu ni de dag nyid yin par mthong ngo // des lha lag na yol go thogs pa rnams kyi gnas bcu ma lus par brtags nas/ rgyal chen bzhi'i nang na che ba gnas gsum pa rtag tu myos gnas zhes bya ba thams cad la rtog par byed de/ lha rtag tu myos gnas de dag gi gnas ji tsam zhig yod zhig gu snyam nas/ des thos pa las byung ba'i shes pas brtags na/ rtag tu myos gnas de dag gi gnas kyang bcu yod de/ 'di lta ste/ lhag par dga' ba dang / ud pa la'i mdog dang / pad ma dkar spyod dang / grong khyer dmar gnas dang / sna tshogs dang / mtho bar gnas dang / rgun chang myos gnas dang / yul la 'dod pa dang / chu bsil gnas dang / brtan dga' ste/ lha rtag tu myos gnas rnams kyi gnas ni bcu po 'di dag yin no// sa gzhan gang zhig tu las gang gis gang du skye bar 'gyur snyam nas/ des thos pa las byung ba'i shes pas brtags na/ sems shin tu dang zhing rnying la rnyog pa med pa dang / sems bzang po yang dag pa'i lta ba dang ldan pa gang gis shing ljon pa chen po gang la dang / gnod sbyin dang / srin po dag gnas pa'i shing ljon pa de/ gcod pa na yongs su skyob par byed la/ dang / gnod sbyin dang / srin po de dag gnas dang bral bas 'tshe bar mi byed/ de'i mthus bde bar gnas na de lus dang bral nas bde 'gro mtho ris kyi gnas/ lhag par dga' ba'i lha rnams kyi nang du skye bar 'gyur ro// der skyes nas kyang de gnas gzhan de na chu bsil ba zhes bya ba'i rdzing bu yangs pa gser gyi mdog dang ldan pa/ bya ngang pa dang / kA raN+Da ba dang / ngur pa lus gser gyi kha dog can sgra 'byin pa rnams kyis mdzes par byas pa/ rin po che sna bdun gyi pad ma rab tu mang po rnams kyis mdzes par byas pa yin no// pad ma'i rdzing chu bsil ba de dag na yang kun nas gser gyi tshal zhes bya ba yod de/ pad ma'i rdzing de gser dang dngul gyi shing ljon pa rnams kyis kun nas dkrigs shing bskor nas skye'o// shing de rnams kyang pad ma'i rdzing gi chu de'i nang na/ de rnams kyi grib ma 'bab pa'i gzugs du ma gzugs brnyan lta bur snang la/ pad ma'i rdzing de yang chu'i nang du shing ljon pa'i grib ma de rnams kyi gzugs brnyan lta bur snang ngo // de yang pad ma dang / me tog ud pal dang / ku mu das mdzes par byas pa dag ni/ ji ltar brgya byin yang der rtse ba'i blo skye ba de ltar mdzes pa yin no// gang gi tshe lha dang lha ma yin g.yul 'gyed par 'babs pa na nyi ma shar ba'i mdog lta bu'i pad ma 'bum phrag du mas mdzes par byas pa de rnams mthong ste/ brtags nas lha rnams la smras pa/ kye ma 'di ltar chu bsil ba'i rdzing bu skyon med pa 'di nyid shin tu nyams dga' ba yin no// de nas yon tan de lta bu dang ldan pa'i rdzing bu de rnams su yid rtag tu dga' zhing rdzing bu'i 'gram du yid rab tu mgu ba'i lha dang / lha mo'i tshogs dang bcas pas sil snyan yan lag lnga dang ldan zhing bde ba dpe med pa dang ldan pa ci dga' dgur byed pa'i lha mo'i tshogs kyis yongs su bskor ba/ shin tu bde ba dang ldan pa/ kha zas dang / gnas dang / rang dgar za zhing 'khod pa rnams dga' bar byed/ yongs su spyod par byed do// de nas yang byung nas gal te gnas gzhan du 'gro bar 'dod na/ lus dang sems gdung ba rnams dang bral ba/ sems shin tu dga' ba bde ba shin tu rgya che zhing 'dod pa dang ldan pa rnams lha dang lha mo'i tshogs dgod cing glu dbyangs len la/ bro gar byed pa dang ldan pa rnams kyis yongs su bskor cing rtag tu rtse ba na/ lha'i lus dang yid la bde ba gang dang gang dag 'dod pa de dang de dag nyon mongs pa med cing shin tu rgyas pa dang / tshegs chung ngus 'byung bar 'gyur ro// dbang po lnga yul lnga dag la spyod pa yang bde ba la gnas pa des tshim mi myong bar 'gyur ro// de ci'i phyir zhe na/ sred pa me lta bu dag la spyod pa de yul gang gis kyang tshim par mi 'gyur ro// de ltar ri dang skyed mos tshal dang / chu bo dang / gzhal med khang dang / lteng ka dang / chu dngo rnam pa sna tshogs dang / rin po che sna tshogs dang / rin po che sna bdun gyis mdzes par byas pa/ bya rnam pa sna tshogs sgra snyan pa 'byin cing 'don pa rnams su lha de grogs dang lhan cig bde ba du ma la gnas shing bai DUr+ya'i tshal gyi grib mas mdzes par byas pa dag na bya rnam pa sna tshogs sgra 'byin cing 'don pa'i tshal dang nye ba'i tshal rnams na dga' bar byed/ rtse bar byed/ mgu bar byed/ dga' dgur spyod par byed do// bai DUr+ya dang / gser dang / dngul dang / byi ru'i ri rab kyi zom la rang dgar 'khod pa/ kha cig ni nyi ma ltar gzi che/ kha cig ni zla ba ltar mdangs gsal/ kha cig ni gzugs dpe med pa dang ldan te/ ji ltar legs par byas pa'i las de rnams kyis lus mngon par bsgrubs pa de ltar lha yul du yang rnam par mdzes pa yin no// rgyu rkyen dang 'thun par spyod pa de ji srid du 'dod pa sdug pa yid du 'ong ba byas shing bsags pa'i las de zad par ma gyur pa de srid du lha'i 'jig rten de na sil snyan yan lag lnga dang ldan pas dga' bar byed/ rtse bar byed/ dga' dgur spyod par byed do// de phyis lha'i 'jig rten de nas 'chi bar 'gyur te/ shi nas kyang gal te lan grangs gzhan la myong bar 'gyur ba'i las kyis sems can dmyal ba dang / dang / dud 'gro'i nang du ma skyes la/ mi rnams dang skal ba mnyam par mi'i nang du skyes na/ de las de dang rgyu 'thun par shin tu nyams dga' ba'i yul lo legs shing bde bar skye la/ shin tu 'byor pa dang ldan zhing // mchog tu bde bar 'gyur ba mthong ngo // de nas yang dge slong las kyi 'bras bu rnam par smin pa shes pa de/ lha rtag tu myos gnas kyi gnas la rtog par byed de/ des thos pa las byung ba'i shes pas/ lha rtag tu myos gnas rnams kyi gnas ud pa la mdog ces bya ba ji ltar gnas pa mthong ngo // der sems can dag las gang gis skye bar 'gyur snyam nas/ des thos pa las byung ba'i shes pas brtags na/ chos dang ldan zhing chos kyi rjes su 'jug pa/ tshul khrims dang ldan pa gang gis 'di ltar me tog ud pa la bskyed pa 'dis sangs rgyas dang / chos dang dge 'dun rnams kyi longs spyod bya'o snyam du bsams nas bskyed la/ de yang 'bul bar byed cing de sems la dga' bar yang 'dzin na/ de lus dang bral nas bde 'gro mtho ris kyi 'jig rten ud pa la mdog gi lha rnams kyi nang du skye bar 'gyur ro// der skyes nas kyang lha yul du rtse ba'i skye bo dang / dga' dgur spyad pa de dga' ya yar rtse ba dang / dga' ba dang / steg pa dang / 'jo ba dang / rol mo'i sgra dang / glu dbyangs dang / bro gar byed pa dang ni ldan/ bde ba du ma la ni gnas/ tshal nas tshal dang / bai DUr+ya'i tshal gyi grib ma mdzes pa dang / gser btso ma dang / byi ru lta bu'i sa gzhi bde ba mthon dman ran pa rnams su ni rgyu/ lha mo'i tshogs du mas ni yongs su bskor/ kha zas zhim po ni za/ ci dga' dgur 'dod pa thams cad bsam pa tsam gyis ni 'grub/ ngo bo nyid kyi ri du ma la ni gnas/ bde ba las mchog tu bde ba ni thob/ dbang po lnga yul lnga la chags shing dga' ba ni nyin gcig bzhin nyams dga' bar byed/ ud pa la sngon po dang / bai DUr+ya'i mdog lta bu'i lus ni ud pa la'i tshal nas ud pa la'i tshal du rgyu/ ud pa la'i dri gang yin pa de dpag tshad brgyar ni ldang / ud pa la'i dri zhim po des lha'i me tog gi dri zhim po gzhan thams cad zil gyis mnan nas rgyal po bzhin du ni mdzes/ rgyu dang 'thun par 'brel pa'i rim gyis rgyu dang 'thun par 'bras bu 'byung bar yang dag par rdzogs pa'i sangs rgyas rnams kyis gsungs te/ de mtho ris su phyin nas kyang me tog ud pa la de rnams las dga' ba rnam pa mang po du ma 'thob bo// de nas de ltar spyod cing bde ba la gnas pa'i dbang po drug nges par 'byung ba la dga' ba/ ji srid du 'dod pa sdug pa yid du 'ong ba byas shing bsags pa'i las de zad par ma gyur pa de srid du de na dga' bar byed do// de phyis lha'i 'jig rten de nas 'chi bar 'gyur te/ shi nas kyang gal te lan grangs gzhan la myong bar 'gyur ba'i las kyis sems can dmyal ba dang / dang / dud 'gro'i nang du ma skyes la/ mi rnams dang / skal ba mnyam par mi'i nang du skyes na/ de las de dang rgyu 'thun par me tog mang po bskyed cing 'byor pa'i yul rnams su skye bar 'gyur la/ shin tu rgya che ba dang ldan pa dang / mchog tu bde ba dang ldan pa dang / gnod pa med par 'gyur ba mthong ngo // de nas yang dge slong las kyi 'bras bu rnam par smin pa shes pa de/ lha rtag tu myos gnas rnams kyi gnas la rtog par byed de/ des thos pa las byung ba'i shes pas/ lha yul na rtag tu myos gnas rnams kyi gnas/ pad ma dkar spyod ces bya ba ji ltar 'dug pa mthong ngo // der sems can dag las gang gis skye bar 'gyur snyam nas/ des thos pa las byung ba'i shes pas brtags na/ tshul khrims dang ldan par gyur cing // lus ngag gi dri ma dang bral ba sems pas yongs su bsgoms pa'i snying dang ldan pa gang gis sangs rgyas sam/ chos sam/ dge 'dun la me tog dbul ba'i don du pad ma'i tshal bskyed cing // sangs rgyas dang / chos dang / dge 'dun la yang sems dad pa dang ldan par gyur na/ de lus dang bral nas bde 'gro mtho ris kyi gnas pad ma dkar spyod kyi lha rnams kyi nang du skye bar 'gyur ro// der skyes nas kyang legs par byas pa'i las kyi 'bras bu la spyod de/ 'di lta ste/ rgyan dang / rin po che dang / 'od sna tshogs kyis ni lus brgyan/ lha'i tshogs thams cad kyis ni mchod/ lha mo'i tshogs me tog phreng ba thogs pa rnams kyis ni yongs su bskor/ rdo rje dang / mthon ka dang / ma rgad dang / spug dang / 'phyang 'phrul gyi 'od kyis ni lus brgyan/ dga' ya yar rab tu dga' zhing rtse bar ni gnas/ mtho ris dang 'thun pa'i kun dga'i ra bar gnas shing bde ba rtag tu myong ste/ ji srid du 'dod pa sdug pa yid du 'ong ba'i las byas shing bsags pa'i las de zad par ma gyur pa de srid du de bde ba dpe med pa rnam pa du ma yon tan shin tu che ba dang ldan pa/ skye bo thams cad dang lhan cig gzhan la gnod pa med cing kun nas nyon mongs pa med pa rnam pa sna tshogs de dang de dag myong bar byed do// de phyis lha'i 'jig rten de nas 'chi bar 'gyur te/ shi nas kyang gal te lan grangs gzhan la myong bar 'gyur ba'i las kyis sems can dmyal ba dang / dang / dud 'gro'i nang du ma skyes la/ mi rnams dang skal ba mnyam par mi rnams kyi nang du skyes na/ de las de dang rgyu 'thun par nor gyi bdag po shin tu bde ba dang ldan zhing bu dang dbang phyug dang ldan pa dang / rgyal pos kyang bkur bar 'gyur ba mthong ngo // de nas yang dge slong las kyi 'bras bu rnam par smin pa shes pa de/ lha rtag tu myos gnas rnams kyi gnas la rtog par byed de/ des thos pa las byung ba'i shes pas lha rtag tu myos gnas rnams kyi gnas grong khyer dmar gnas zhes bya ba ji ltar 'dug pa mthong ngo // gnas der sems can dag las gang gis skye bar 'gyur snyam nas/ des thos pa las byung ba'i shes pas brtags na/ sems pa dang ldan pa phan par 'dod pa gus pa'i snying dang ldan pa gang yin pa des/ dge slong yang dag par rab tu byung ba'i chos gos shing byis pa la'i shun pas kha dog dmar por bsgyur tam/ gur gum mam/ btsod dam/ mtshal lam/ skyu ru ra'am/ btsag gam/ bab la'am/ ldong ros sam/ me tog ban du sa tshur dang bcas pas kha dog dmar por bsgyur na/ de lus dang bral nas bde 'gro mtho ris kyi 'jig rten grong khyer dmar gnas kyi lha rnams kyi nang du skye bar 'gyur ro// der skyes nas kyang phreng ba dang gos dmar po gyon pa de'i gnas de ni 'od kyis brgyan pa'i lus kyis rtag tu gsal bar byas pa yin la/ lha de dag thams cad kyang ci dga' dgur spyod pa yin te/ de rnams kyi mthus gnas de dag thams cad rnam pa de lta bur dmar bar 'gyur ro// ji ltar pad ma rA ga'i 'od de gos pa med pa ltar lha de rnams kyang de ltar dmar por snang bar 'gyur ro// rgyan gyi kha dog sngon po dang / ser por 'dres shing rin po ches bklubs pa gzhan gang yin pa de dag thams cad kyang dmar por 'gyur te/ legs par byas pa'i las des de'i gos gsal ba rnams kyis dmar por 'gyur ro// gang gi tshe de rtse zhing gzhal med khang dang pad ma'i tshal dang / lteng ka dang / tshal dang / nye ba'i tshal sna tshogs dang / lha mo cha byad dang rgyan dmar po sna tshogs thogs pa rnams kyis yongs su bskor ba dag yul du mar 'gro ba na/ de'i tshe de dag gi rgyan rnams kyi tshon rtsi gsal ba dang / kha dog thams cad kyang gsal bar snang ngo // rin po che'i 'od sna tshogs kyis brgyan pa/ lha'i bu de tshal nas tshal dang / ri'i zom nas ri'i zom dang / pad ma'i tshal nas pad ma'i tshal dang / chu bo dang / 'bab chu dang / lteng ka dang / nye ba'i tshal nas chu bo dang / 'bab chu dang / lteng ka dang / nye ba'i tshal du 'gro bar byed do// sil snyan yan lag lnga dang ldan pa'i glu dbyangs nye bar len cing phan tshun grogs su gyur pa/ so sor chags pa'i snying gis dga' bar byed/ rtse bar byed/ dga' dgur spyod par byed do// sred pa'i tshogs drug gis yid rab tu dga' ba dag bdud rtsi'i zas bzang po la ni za/ myos pa'i skyon dang bral ba'i btung ba zhim po ni tshim par 'thung ste/ ji srid du tshogs chen pos yongs su bskor nas dga' ba sna tshogs byed do// de ltar de dag rtse ba sna tshogs dge slong des mngon par mthong nas/ 'di ltar tshigs su bcad de smras pa/ mtho bas mtho ba'i ri rab na// de bas mtho ba rtag tu dge/ lha mchog rnams kyi 'og min du// dge bas skye bo khrid par byed// rnam pa sna tshogs du ma yi// tshul khrims dag kyang bsrungs na ni// dge ba'i las kyi rnam smin 'di// lha rnams nang du smin par 'gyur// tshul khrims chu ni shin tu dang // rab tu gang bar kun nas su// khrus byas mi ni lha rnams kyi// bde ba'i drung du 'gro bar 'gyur// sbyin dang tshul khrims rtag tu dul// 'byung po kun la phan par dga'// ye shes brtson la byams sems ldan// lha yi 'dun sar 'gro bar 'gyur// nyes bcom byed dang ldan pa dang // tshul khrims rin po che yis brgyan// sems can kun la brtse ldan pa// lha yul rnams na de dag mkhas// drang po rnams ni gser 'dra ste// dri ma dang ni sdig rnams sbyangs// yang dag las kyi mtha' brtson pa// lha yul rnams na de dag mkhas// sems can kun la brtse ldan zhing // sems can kun la phan 'dod la// sdig kun rnam par spangs pa gang // de dag lha yi gnas na gnas// legs par rtog pa nyin gcig bzhin// tshul khrims srung bar byed pa gang // nyin gcig bzhin du de rnams kyi// bde ba du ma de dag myong // skyes bu de nyid sems pa po// tshul khrims rta la zhon nas su// rtsen pa du ma ldan pa dag // lha yi gnas su 'gro bar byed// gang zhig lha yi gnas na rtse// gang zhig bde ba bla na med// de dag 'thun par tshul khrims kyi// 'bras bur de bzhin gshegs pas gsungs// gang zhig lha yi phreng rgyan dang // lha yi phreng bas bklubs pa dang // lha rnams mtho ris rtse ba ni// de kun dge ba'i rgyu las byung // pad ma ud pal nyams dga'i tshal// tshal dang nags tshal brgyan pa dang // mtho ris lha rnams dga' ba gang // de kun dge las skyes pa'i 'bras// nam mkha' gzhal med khang gnas dang // lha yi rin chen brgyan pa dang // lha rnams dri med gsal ba gang // de dag tshul khrims 'bras bu yin// gser dang me tog sna tshogs dang // kun nas ri bo'i steng rnams su// lha rnams dga' byed gang yin de// tshul khrims las byung 'bras bu yin// ji ltar mi dag rang khyim du// zhugs nas 'jigs pa med par 'gyur// de bzhin tshul khrims yang dag spyod// mi rnams lha yi gnas su 'gro// 'di ltar lha yi nang du 'gro ba'i dri// bla med tshul khrims ldan pa dri zhim pa// me tog ke ta ka dang ma lu ka// tsam pa ka yi dri dang mtshungs pa min// tshul khrims yongs su srung ba gang // de dag 'tsho ba'i phul yin no// gang zhig tshul khrims yongs spong ba// 'chi ba'i nang na mi bzad 'chi// bdag la rtag tu byams 'dod pa'ang // yon tan 'di dag rig nas su// tshul khrims legs par bsrung bya zhing // tshul khrims 'chal pa rnam par spong // tshul khrims srung ba rtag tu dul// bzod pa ldan zhing blta na sdug // them skas lta bur 'dzegs nas su// lha yi 'dun sar 'gro bar byed// de ltar dge slong des rang gi las la spyod pa'i lha rnams kyang mthong // las kyi 'bras bu sna tshogs kyang mthong nas 'khor ba las 'dod chags dang bral lo// grong khyer dmar po na gnas pa'i lha de dag kyang ji srid du 'dod pa sdug pa yid du 'ong ba legs par byas shing bsags pa'i las de zad par ma gyur pa de srid du de na dga' bar byed// rtse bar byed/ dga' dgur spyod par byed do// de phyis lha'i ris de nas 'chi bar 'gyur te/ shi nas kyang gal te lan grangs gzhan la myong bar 'gyur ba'i las kyis sems can dmyal ba dang / yi dgas dang / dud 'gro'i nang du ma skyes la/ mi rnams dang skal ba mnyam par mi'i nang du skyes na/ de las de dang rgyu 'thun par 'jig rten pa thams cad dga' zhing nor mang po dang ldan pa dang / lho phyogs su gnod pa med par skye bar 'gyur bar mthong ngo // de nas yang dge slong las kyi 'bras bu rnam par smin pa shes pa de/ lha rtag tu myos gnas rnams kyi gnas la rtog par byed de/ des thos pa las byung ba'i shes pas/ lha rtag tu myos gnas rnams kyi gnas sna tshogs zhes bya ba ji ltar 'dug pa mthong ngo // der sems can dag las gang gis skye bar 'gyur snyam nas/ des thos pa las byung ba'i shes pas brtags na 'di ltar sems pa dang ldan par gyur cing sems pas brlan pa'i snying dang ldan pa gang gis sems can tshul khrims dang ldan pa rnams la bza' ba dang / btung ba dang / bza' bca' dang / tshod ma sna tshogs dag byin na/ de lus dang bral nas bde 'gro mtho ris kyi 'jig rten sna tshogs kyi lha rnams kyi nang du skye bar 'gyur ro// las sna tshogs kyis bskyed pa/ bde ba sna tshogs la ni spyod/ g.yog pa dang mal stan sna tshogs kyi nang na ni 'gre/ bde bar gnas pa'i kun dga' ra ba dang / rtse ba dang / 'gros sna tshogs ni byed/ tshal dang skyed mos tshal sna tshogs su ni 'gro/ lha mo'i tshogs cha byad sna tshogs thogs pa ni phyi bzhin 'brang // tshal dang / nags tshal dang / ri bo sna tshogs dang / chu bo dang / pad ma'i tshal dang / ud pal dang / me tog dang / 'bras bu'i skyed mos tshal sna tshogs dag na ni gnas/ bgo ba dang / mal cha dang / sgeg pa'i tshal sna tshogs na ni spyod/ ga zha'i gtam brjod cing 'du 'dzi la dga' la/ shin tu chags pa'i sems sna tshogs kyis ni 'tsho/ rtog pas bskyed pa la dga' zhing // blo rnam par chags pa rab tu myos pa yin te/ de ltar las sna tshogs byas nas rgyu sna tshogs byed pa de tshal sna tshogs rnams su bde ba sna tshogs dag myong bar byed do// de nas dge slong de shin tu dga' nas 'di ltar tshigs su bcad de smras pa/ ri mo mkhan gyi ri mo rnams// de ni sna tshogs 'dri ma yin// gang zhig las kyi ri mo mkhan// mtho ris su ni mang du 'dri// tshon rtsis bris pa bris mi 'gyur// de ni bgrang bar grangs yod kyi// las kyis bris pa grangs med de// de ni sems kyis 'dri bar byed// rtsig pa zhig na nges par yang // ri mo ma lus 'jig par 'gyur// las kyis bris pa lus zhig kyang // 'jig pa nyid du mi 'gyur ro// ji ltar ri mo mkhan gcig cig // ri mo sna tshogs 'dri ba dag // de bzhin sems ni gcig pu yis// las rnams sna tshogs byed par 'gyur// ji ltar tshon rtsi gsal ba lngas// bris pa snang la stod par byed// de ltar dbang po lnga rnams kyi// las kyis 'khor bar 'khor bar 'dri// ri mo mkhan gyi mi dag ni// du ma dag tu snang 'gyur gyi// ri mo mkhan de sems phra bas// thams cad du ni mi mthong ngo // ri mo legs shing legs pa dag // ji ltar rtsig ngos rnams la 'dri// las rnams legs shing legs pa dag // de ltar sems la 'dri bar byed// ji ltar nyin dang mtshan rnams su// sems rgyun 'byung la sems gnas 'gyur// de ltar nyin dang mtshan rnams su// de bzhin las kyi rjes su 'jug // ji ltar rlung dang dud pa rdul// gdung ba rnams kyis ri mo 'jig // de ltar dge dang mi dge ba// spangs na las kyi ri mo 'jig // de ltar dge slong des sems ri mo mkhan lta bu la rag las pa mngon par mthong nas/ las kyi de nyid rnam par mthong ba 'khor ba las yid byung ngo // lha sna tshogs de dag gi las sna tshogs de dag kyang ji srid du 'dod pa sdug pa yid du 'ong ba'i las byas shing bsags pa bde 'gro nges par myong bar 'gyur ba de zad par ma gyur pa de srid du myong bar byed do// de phyis lha'i 'jig rten de nas 'chi bar 'gyur te/ shi nas kyang gal te lan grangs gzhan la myong bar 'gyur ba'i las kyis sems can dmyal ba dang / dang / dud 'gro'i nang du ma skyes la/ mi rnams dang skal ba mnyam par mi'i nang du skyes na/ de las de dang rgyu 'thun par rtag tu rgyu zhes bya ba rdzu 'phrul che ba dang / nor dang ldan pa dang / dpon sna byed pas 'tsho bar 'gyur bar mthong ngo / de nas yang dge slong las kyi 'bras bu rnam par smin pa shes pa de/ lha rtag tu myos gnas rnams kyi gnas la rtog par byed de/ des thos pa las byung ba'i shes pas brtags na/ lha rtag tu myos gnas rnams kyi gnas mtho bar gnas zhes bya ba ji ltar 'dug pa mthong ngo // der sems can dag las gang gis skye bar 'gyur snyam nas/ des thos pa las byung ba'i shes pas brtags na/ legs par spyad pa'i las mngon par shes pas/ sems pas yongs su bsgoms pa'i sems dang ldan pa gang gis sems can rnams kyi grang ba dang tsha ba yongs su bskyab pa'i phyir bsod nams kyi gnas mal byas na/ de lus dang bral nas bde 'gro mtho ris kyi 'jig rten mtho bar gnas pa'i lha rnams kyi nang du skye bar 'gyur ro// der skyes nas kyang reg pa las bde bar gnas pa de dbang po lnga'i yul gyi bde ba rnam pa du ma rnam pa mang po dag myong bar 'gyur ro// lha'i ris de na tshal dang nye ba'i tshal dag yod de/ 'di lta ste/ me tog man dA ra ba la rtse ba dang / stug po sbyor gnas dang / ngal bso bde dang / rtse dang sgra 'byin ldan dang / sgyu ma kun dga' dang 'jigs med de/ tshal dang nye ba'i tshal de dag tu lha de lha mo'i tshogs kyis yongs su bskor ba dang bcas pa dag dga' bar byed/ dgod par byed/ rtse bar byed/ sgeg par byed do// sil snyan yan lag lnga dang ldan pas dga' bar byed cing blo rang dgar gnas pa bdag nyid chen po ci dgar sgrogs pa/ bde ba mchog dang ldan pa skyid par gnas pa rnams pad ma'i tshal nas pad ma'i tshal du 'dong bar byed de/ mtho ris dang 'thun pa'i rin po che'i snying po rab tu mang pos rnam par brgyan pa/ rtag tu bag tsha ba med par spyod pa rnams yul mtho ba nas yul mtho ba dang / gser gyi ri rab 'bar ba'i phreng ba'i 'od rnams kyis gsal bar byas pa de dag la lus nad med pa rnams yongs su rgyu bar byed cing rtag tu bde bas myos par gnas pa/ legs par byas pa mang po 'dod par byas pa'i las kyis der skyes pa rnams dga' bar byed/ rtse bar byed/ dga' dgur spyod par byed do// chu bo dang / 'bab chu dang / lteng kas brgyan pa'i mtho ris kyi yul rnams na/ ji srid du 'dod pa sdug pa yid du 'ong ba'i las de zad par ma gyur pa de srid du de na dga' bar byed do// de phyis lha'i 'jig rten de nas 'chi bar 'gyur te/ shi nas kyang gal te lan grangs gzhan la myong bar 'gyur ba'i las kyis sems can dmyal ba dang / dang / dud 'gro'i nang du ma skyes la/ mi rnams dang skal ba mnyam par mi'i nang du skyes na/ de las de dang rgyu 'thun par rgyal po chos sems pa chen por 'gyur zhing 'jig rten thams cad dga' bar 'gyur ba mthong ngo // // 'phags pa dam pa'i chos dran pa nye bar gzhag pa/ bam po nyer brgyad pa/ de nas yang dge slong las kyi 'bras bu rnam par smin pa shes pa de/ lha rtag tu myos gnas rnams kyi gnas la rtog par byed de/ des thos pa las byung ba'i shes pas brtags na/ lha rtag tu myos gnas rnams kyi gnas rgun chang myos gnas zhes bya ba ji ltar 'dug pa mthong ngo // der sems can dag las gang gis skye bar 'gyur snyam nas/ des thos pa las byung ba'i shes pas brtags na/ legs par byas pa'i las kyi mtha' spyad pa/ tshul khrims dang ldan par gyur pa/ phan par 'dod pa/ 'jam pa'i snying rje dang / rang bzhin gyis ngang 'jam pa/ drang ba/ g.yo med pa/ gzhan la gnod pa med pa gang gis phyogs bzhi'i dge sbyong dang bram ze nyon mongs pa mgon med pa rnams la nyin gcig gam/ gnyis sam/ gsum mam/ bzhi lta smos kyang ci dgos te/ de ltar rim gyis rgya cher rtag res 'khor byin na de lus dang bral nas bde 'gro mtho ris kyi 'jig rten lha rtag tu myos gnas rnams kyi gnas rgun chang myos gnas rnams kyi nang du skye bar 'gyur ba mthong ngo // der skyes nas kyang mtho ris kyi skyed mos tshal na bde bar gnas pa de gser gyi dril bu g.yer ka'i dra bas bres pa/ sgra mang po 'byin pa dang ldan pa'i tshal rnams kyi nang na lha mo'i tshogs kyis yongs su bskor cing // 'dod pa sdug pa yid du 'ong ba'i yul la chags pa dag dga' dgur spyod par byed do// lha gzhon nu gzhan rab tu mang po rnams kyis mngon par mchod cing lha'i bdud rtsi'i skom mang pos ni myos/ me tog man dA ra ba'i phreng bas ni mgo brgyan/ pad ma'i tshal gyi gsab gseb na ni gnas/ gser dang / bai DUr+ya dang / shel dang / dngul gyi ri dag la ni 'dzeg // bung ba sgra skad snyan pa 'byin pa'i pad ma'i tshal rnams kyi nang na rnam par rgyu bar ni byed/ lha mo'i tshogs kyis yongs su bskor cing nyi ma 'bum so so na 'gran pa lta bu'i me tog man dA ra ba dang / pad ma'i tshal rnams kyi nang na/ gser gyi bya sgra 'byin pa thos na rnar snyan pa dang / rol mo yan lag lnga dang ldan pa thos na snyan cing bde ba rnams kyi nang na mngon par dga' bar byed do// gser dang / bai DUr+ya'i rdo leb kyis sa gzhi legs par bsnyams pa dang / mu tig gi bye mas gzhi bsnyams pa'i mtsho lha'i chu yon tan yan lag brgyad dang ldan pa rnams kyi nang na dga' bar byed do// rang gis byas pa'i bsod nams kyis sprul pa'i lhun po dag la/ gser dang / bai DUr+ya dang / dngul dang / shel gyi rdo yis mdzes par byas pa'i ri bzang po'i rtse mo dag na mngon par dga' bar byed de/ dga' ba dang skyid pa sna tshogs la gnas pa/ lha dang lha mos dkrigs pa'i nang na dgod cing rtse la g.yer ba/ lha dang lha mo'i tshogs kyis yongs su bskor ba de ji srid du 'dod pa sdug pa yid du 'ong ba rang gis byas shing bsags pa'i las de zad par ma gyur pa de srid du rang gis legs par byas pa'i las kyi 'bras bu la nye bar spyod par byed do// gang gi tshe las zad par gyur pa dang / de phyis lha'i ris de nas 'chi bar 'gyur te/ shi nas kyang gal te lan grangs gzhan la myong bar 'gyur ba'i las kyis sems can dmyal ba dang / dang / dud 'gro'i nang du ma skyes la/ mi rnams dang skal ba mnyam par mi'i nang du skyes na/ de las de dang rgyu 'thun par rtag tu bde ba dang ldan zhing ri 'bigs byed kyi sman ljongs dag tu gnas pa dang / rgyal po'i yid ches par 'gyur ba mthong ngo // de nas yang dge slong las kyi 'bras bu rnam par smin pa shes pa de/ lha rtag tu myos gnas rnams kyi gnas la rtog par byed de/ des thos pa las byung ba'i shes pas/ lha rtag tu myos gnas rnams kyi gnas yul la 'dod pa zhes bya ba mthong ngo // der sems can dag las gang gis skye bar 'gyur snyam nas/ des thos pa las byung ba'i shes pas brtags na/ sems dang ldan par gyur pa gang gis tshul khrims dang ldan yang rung // mi ldan yang rung // lta ba log kyang rung // ma log kyang rung ba zhig nad kyis thebs pa la/ nad rkyen dang sman dang nad g.yog dag byin la/ de yang nad sos par gyur na/ de lus dang bral nas bde 'gro mtho ris kyi 'jig rten yul la dga' ba'i lha rnams kyi nang du skye bar 'gyur ro// der skyes nas kyang 'jigs pa thams cad dang bral bar shes pa de/ lha'i gnas gzhan dag tu mchod cing las 'phel ba las bde ba 'phel bar 'gyur te/ ji ltar mar me 'bar ba las 'od 'byung ba de ltar las 'phel ba las bde ba 'phel bar 'gyur ro// de ltar lha rnams lha'i 'jig rten na las kyi 'bras bu de la spyod pa rnam par smin pa shin tu nyams dga' ba/ dpe med pa thun mong ma yin pa dag 'byung ngo // legs par byas pa'i las des der skyes pa de bai DUr+ya dang / nor bu dang / dngul gyi lhun po gsal ba'i rtse mo mthon po rnams na shin tu bde bar gnas pa'i kun dga'i ra ba dag yod de/ skyed mos tshal dang / stegs du mas brgyan pa'i sa dag la gnas shing tshal dang nye ba'i tshal rin po che sna bdun gyis brgyan pa/ 'od sna tshogs kyis yun ring du nyams dga' bar byed pa rnams kyi nang na lha mo'i tshogs kyis yongs su bskor te/ de dag gis rtsed mo byed pa na/ de ltar dbang po lnga dang / blo yul la chags pa de ci dga' dgur bde ba la gnas te/ ji srid du 'dod pa sdug pa yid du 'ong ba byas shing bsags pa'i las de zad par ma gyur pa de srid du lha yul lha'i gnas de na 'dod pa thams cad la blo rnam par chags pa de/ dga' bar byed/ gnas par byed/ dga' dgur spyod par byed de/ las de zad nas de nas yang las kyi 'bras bu la spyod pa ji lta ba bzhin sems can dmyal ba dang / dang / dud 'gro'i nang du skye bar 'gyur ro/ gal te mi rnams dang skal ba mnyam par mi'i nang du skyes na/ de las de dang rgyu 'thun par byed gzugs bzang po dang ldan zhing gar yang 'jigs pa med pa dang / nor bzang po dang ldan pa dang / rgyal po'i 'khor gyis mchod pa dang / tshe ring ba dang / yul bzang por skye ste/ dus kyang chos bzang po la dga' ba'i dus su skye bar 'gyur bar mthong ngo // de nas yang dge slong las kyi 'bras bu rnam par smin pa shes pa des/ lha rtag tu myos gnas rnams kyi gnas la rtog par byed de/ des thos pa las byung ba'i shes pas/ lha rtag tu myos gnas rnams kyi gnas chu bsil gnas zhes bya ba ji ltar 'dug pa mthong ngo // der sems can dag las gang gis skye bar 'gyur snyam nas/ des thos pa las byung ba'i shes pas brtags na/ snying rje can sems pas yongs su bsgoms pa'i snying dang ldan pa gang gis sems can gzhan 'chi ba'i dus kyi tshe/ skom gyis gdungs pa'i skom pa bsal bar bya ba'i phyir ram/ gshin rje'i mi yis 'jigs pa bstan nas 'khrugs par gyur pa la bu ram chu'am/ chu grang mo blud na de legs par byas pa'i las kyi mthu des gang gi tshe 'chi bar 'gyur ba de'i tshe/ lha rtag tu myos gnas rnams kyi gnas chu bsil bar gnas zhes bya ba'i lha de dag gi nang du skye bar 'gyur ro// der skyes nas kyang chu bsil ba'i tshogs 'bab chu dang / chu bo phun sum tshogs pa'i sa phyogs dag na de dga' bar byed do// de lha'i btung ba'i rnam pa 'di lta bu dag 'byung bar 'gyur te/ 'di lta ste mthong na myos pa skyed pa dang / dris myos pa skyed pa dang / reg pas myos pa skyed pa dang / sgra thos na myos pa skyed par byed pa/ myos pa'i skyon dang bral zhing snying dga' bar byed pa yin no// yon tan lnga dang ldan pa'i btung ba dag kyang 'byung ste/ 'di lta ste/ btung ba de dag 'thungs nas lha rnams lha'i stobs bcu 'gyur du 'byung bar 'gyur ro// ji ltar nam mkha' la 'gro ba nyams par yang mi 'gyur zhing ltung bar yang mi 'gyur la/ de bzhin du sa la yang 'bying bar mi 'gyur ro// de'i brtson 'grus yongs su nyams pa yang med la ca co dang / ga zha'i sgra la mngon par dga' zhing yid shin tu dga' ba de rab tu dga' ba brgya 'gyur du 'byung bar 'gyur ro// de'i rna ba yang mnyan par bya ba la thogs pa med de/ shin tu bde ba yang dag par 'byung bar 'gyur ba/ mtho ris dang 'thun par gnas pa/ yul gyi bde ba nyams dga' ba dag myong bar 'byung bar 'gyur ro// rin po che sna bdun gyi shing ljon pa'i tshal 'di lta bu dag kyang yod de/ 'di lta ste/ tshal g.yer byed dang / tshal kun dga' dang / tshal dga' bder gnas dang / tshal yid tshim dang / tshal rlung bde dang / tshal sgra lnga 'byin dang / tshal 'bab zer sgra rol mo dang / tshal yid 'thun dang / tshal bde bar gnas pa de rnams kyi nang na mngon par dga' bar byed do// mig gis kyang gzugs 'dod pa sdug pa yid du 'ong ba dag mthong ngo // rna bas kyang sgra snyan pa rnar 'thad pa yid du 'ong ba dag thos so// snas kyang dri zhim pa bsung che ba yid du 'ong ba dag snom mo// de ltar lces kyang ro zhim pa bro che ba yid du 'ong ba dag myong ste/ de ltar rnam pa de lta bus yid tshim par byas pa'i snying dang dbang po lnga yul la chags pa'i dga' ba dang bde ba dag myong bar byed do// de ltar de sred pa'i tshogs drug gi mes nyin gcig bzhin sreg par byed la/ 'dod chags kyi mes kyang nyin gcig bzhin yongs su sreg ste/ 'dod chags kyi me dang / bag med pa'i me lce drug shin tu stobs che bar gyur kyang de dag des mi rig go// bag med pa des yid phrogs shing bag med pa'i gnas su skyes pa/ bag med pa des nyams pa/ legs par byas pa'i las des yul gyi bde ba la lhag par dga' ba zad pa med pa de ni ji srid du 'dod pa sdug pa yid du 'ong ba byas shing bsags pa'i las de zad par ma gyur pa de srid du de nas bde ba myong bar byed do// gang gi tshe las zad par gyur pa dang / de phyis lha'i 'jig rten de nas 'chi bar 'gyur te/ shi nas kyang gal te lan grangs gzhan la myong bar 'gyur ba'i las kyis sems can dmyal ba dang / dang / dud 'gro'i nang du ma skyes la/ mi rnams dang skal ba mnyam par mi'i nang du skyes na/ de las de dang rgyu 'thun par bkres pa dang / skom pa dang / ngal ba dang / lo nyes 'byung ba'i 'jigs pa yang mi 'byung la/ rtag par shin tu bde bar gnas pa dang / yul ma mthong ba rnams su 'ongs na yang dga' ba dang mgu bar 'gyur ba dang / de la bya ba med bzhin du yang mal stan dang / na ba'i gsos sman gyi rkyen gyis yo byad mang po dag sbyin pa byed pa mthong ngo // de nas yang dge slong las kyi 'bras bu rnam par smin pa shes pa de/ lha rtag tu myos gnas rnams kyi gnas la rtog par byed de/ des thos pa las byung ba'i shes pas lha rtag tu myos gnas rnams kyi gnas brtan dga' zhes bya ba ji ltar 'dug pa mthong ngo // der sems can dag las gang gis skye bar 'gyur snyam nas/ des thos pa las byung ba'i shes pas brtags na/ gang gis spong ba'i tshul khrims dang ldan pa'i dge slong yid skyo bar bya ba'i phyir mi ro'am mi ro lta bur bris pa zhig bzhag na/ de bde 'gro mtho ris kyi 'jig rten brtan dga'i lha rnams kyi nang du skye bar 'gyur ro// der skyes nas kyang rtag tu brtan dga' de bai DUr+ya dang / gser dang / byi ru dang / an da rnyil dang / ma rgad lta bu'i mtho ris kyi gnas dag na yang dang yang du dga' bar byed cing nyin gcig bzhin du bde ba bar chad med pa 'bum snyed dag myong bar byed do// rol mo mang po du ma 'bum snyed dag mang du thos na bar chad med par dga' ba lhag par chags te/ kun nas nyon mongs pa 'byung ba gang yin pa de ni dper byar yang med la/ mtho ris su zas dang / skom dang / gos dang / me tog dang / dris myos shing dga' ba mang po du ma 'byung ngo // der dga' ba 'di lta bu dag 'byung ste/ 'di lta ste/ tshal mthong na dga' ba dang / bya sna tshogs sgra 'byin na dga' ba dang / rol mos dga' ba dang / lha mo mthong na dga' ba dang / rgyags par gnas na dga' ba dang / dri zhim pos dga' ba dang / thags su ma btags pa'i gos gyon na dga' ba dang / spos sna tshogs kyis phog na dga' ba dang / bza' ba dang / btung ba tshogs na dga' ba dang / rtsen pas dga' ba dang / nam mkha' la 'gro bas dga' ba dang / snying du sdug pa'i lha mthong na dga' ba dang / rin po che'i ri'i rtse mo nas ri'i rtse mo blta na dga' ste/ de dag la sogs pas mngon par dga' la/ dga' ba du ma gzhan rnams la yang shin tu chags te/ bde ba shin tu yid du 'ong ba'i kun dga' ra ba dang / sil snyan yan lag lnga dang ldan pa'i glu dbyangs len pa dang / rang gis byas pa'i bde ba la gnas pa lha'i bde ba rnam pa du ma de dag ji srid du 'dod pa sdug pa yid du 'ong ba legs par byas pa'i las de zad par ma gyur pa de srid du myong bar byed do// las de zad nas de nas yang lha'i 'jig rten de nas 'chi bar 'gyur te/ shi nas kyang gal te lan grangs gzhan la myong bar 'gyur ba'i las kyis sems can dmyal ba dang / dang / dud 'gro'i nang du ma skyes la/ mi rnams dang skal ba mnyam par mi'i nang du skyes na/ de las de dang rgyu 'thun par skyed mos tshal sna tshogs kyi nang na gnas shing shin tu bde ba dang ldan pa dang / bgo ba'i gos sna tshogs dang / dga' gtam sna tshogs dang / spyod pa sna tshogs dang / blta bar bya ba sna tshogs mthong bar 'gyur ba mthong ngo // de nas yang dge slong des rgyal chen bzhi'i lha rnams kyi gnas gsum dang / las kyi 'bras bu rnam par smin pa dang bcas pa rnam par phye nas gnas bzhi pa la rtog par byed de/ des thos pa las byung ba'i shes pas pi bang can gsum pa zhes bya ba'i lha rnams mthong ngo // de rnams kyi gnas bcu po yang 'di lta ste/ dri dga' dang / sgra snyan pa dang / de la chags dang / skyor chu skyes dang / lus dkar dang / phan tshun dga' dang / yang dag chags spyod dang / 'khor dang / rnam spyod dang / skyil mo krung gi steng du skye ba dang ldan par gnas pa dag ste/ lha pi bang can gsum pa rnams kyi gnas ni bcu po de dag yin no// dge slong de de rnams kyi las kyi rnam par smin pa rnam par 'byed par byed de/ gnas de rnams su lha dag las gang gis skye bar 'gyur zhig gu snyam nas/ des thos pa las byung ba'i shes pas brtags na/ 'di ltar las de dag byed na de ltar de dang 'thun par skye bar 'gyur la/ las de dang 'thun par rnam par smin pa 'byung ngo // de la rgyal chen bzhi'i gnas dang po dri dga' zhes bya ba der sems can dag las gang gis skye bar 'gyur snyam nas/ des thos pa las byung ba'i shes pas brtags na/ sems pa dang ldan par gyur cing // des sems bsgoms pa des lus bsgoms pa gang gis bsod nams bsags par bya ba'i phyir/ dge 'dun dag la kun dga' ra ba'i sa'am/ bu ram shing gi ra ba'am/ 'bra go'i ra ba'am/ shing a mra'i ra ba phul la/ de yang yongs su spyod par byed na/ de lus dang bral nas bde 'gro mtho ris kyi 'jig rten dri dga'i lha rnams kyi nang du skye bar 'gyur ro// der skyes nas kyang bde ba du ma thob cing spyod pa de/ lha'i tsan dan dang / tsan dan sa mchog gi byug pas lus byugs pa/ lha mo'i tshogs du mas yongs su bskor ba/ gzugs dang cha byad sna tshogs dang ldan pa dgod pa dang / rtse ba dang / sgeg chos la mkhas pa rnams dang / lhan cig pad ma'i tshal dang / lteng ka dang / nags tshal gyi bar dag na me tog gi phreng ba dang / gos gyon pa/ yid rab tu dga' ba rnams dga' bar byed/ dga' dgur spyod par byed do// de'i lha'i dri rnam pa du ma dag pad ma'i tshal de dag dang / lha'i me tog de dag brtol nas dpag tshad brgyar bsung stobs cher 'byung ngo // dri snoms pa'i lha mo gang yin pa de dag thams cad dri shin tu nyams dga' zhing mchog tu yid du 'ong ba rnam pa du mas myos pa rnams/ yang lha'i dri des brgya 'gyur du myos par 'gyur ro// shin tu myos pa'i lha'i ris de dag nyid la sems chags pa rnams lha de dag nyid dang / rnam pa du ma brgya 'gyur du dga' dgur spyod par byed la/ de rnams lhan cig chu bo'i drung du 'gro bar byed do// chu bo de dag gi ming ni 'di lta ste/ rin chen 'bab ces bya ba dang / rin po che'i dum bu 'bab dang / gser 'bab dang / chang 'bab chu bo dang / sbrang rtsi 'bab pa'i chu bo dang / dbu ba rog rog 'bab pa dag ste/ chu bo de dag thams cad kyi 'gram na/ bya ngang pa dang / kA raN+Da ba dang / ngur pa'i tshogs kyis brgyan pa bya sgra 'byin pa rnams dang / shing ljon pas mtha' khebs pa yin la/ shing de dag kyang rin po che sna bdun gyi bya rnams kyis kun nas dkrigs shing sgra yid du 'ong ba 'byin pa dag yin te/ lha mo'i tshogs glu snyan pa len pa la mkhas pa gang yin pa de dag kyang bya'i sgra dbyangs 'byin pa thos nas/ tshal gyi nang na rgyu ba'i bya gzhan sgra 'byin pa lha'i rnar snyan pa de dag la shin tu nyan par byed do// yul gyi 'dod pa la sems rnam par chags shing bya'i sgra 'byin pa de la snying shin tu chags pa de dag gis bde ba de thams cad bor nas bya'i sgra de la nyan par byed de/ bya'i sgra yid du 'ong ba sna tshogs dag thos na bde ba rnam pa du ma sna tshogs dang / sgra dbyangs bdun dang ldan zhing rgyun mi drag pa 'byin pa la nyan par byed do// chu bo gzhan dag tu sgra 'byin par lha mo rnams dga' bar byed/ glu dbyangs len/ dgod par byed la/ lha'i chang myos pa'i skyon dang bral ba dag la 'thung bar byed do// de dag de rnams kyis mthong nas kyang de rnams dang lhan cig dga' bar byed la/ bai DUr+ya dang / dngul dang / shel dang / gser gyi ri bo gzhan dag gi rtse mo dang / chu bo dang / 'bab chu dang / lteng ka dang / nags tshal mdzes pa dang / pad ma'i tshal bya'i tshogs sna tshogs kyis brgyan pa rnams su lha mo de rnams dang lhan cig dga' bar byed do// gzhan yang phyogs gzhan dag na bai DUr+ya sngon po'i dum bu lta bu dang / me tog sna tshogs kyis khebs pa'i sa phyogs dag na dga' bar byed de/ de ltar de legs par byas pa'i las de dang rgyu 'thun par sil snyan yan lag lnga dang ldan pas mtho ris kyi bde ba yid du 'ong ba rnam pa du ma dag myong ngo // lha'i bde ba de yang dge slong des thos pa las byung ba'i shes pas rtogs nas 'di ltar tshigs su bcad de smras pa/ rnam par chags pa'i dbang po lnga// de ltar yul rnams lnga la chags// 'dod chags skad cig mi 'byung ba'ang // yul gyis tshim par mi byed do// yul rnams kun gyi nang na gcig // 'dir ni bud med kho na lta// yul kun zil gyis mnan nas su// 'dod chags me ni chen por 'bar// tshogs pa dang ni ma tshogs dang // 'chi ba dang ni gtam brjod pa'ang // bud med rgyu las kun 'byung ste// me yis mi 'di sreg par byed// me ni tshogs dang 'bar 'gyur gyi// ma tshogs 'bar bar mi 'gyur la// tshogs na'ang 'bar la ma tshogs kyang // lha rnams 'dod chags me 'bar ro// me de'i yul de med pa dang // rgyang ring na go sreg mi byed// 'dod chags me ni nye ring 'dra// mi bzad dga' bas sreg par byed// kun du rtog pa'i shing skam 'byung // dga' ba ya yo'i shugs dang ldan// sreg pa'i mar la smyugs pa 'di// 'dod chags me yis dga' bas sreg // 'di ltar me yis lus gcig ni// bsregs nas rab tu zhi bar 'gyur// ming dang gzugs dang ma bral ba'i// 'dod chags me ni zhi mi 'gyur// sreg byed mi bzad me la ni// 'byung po dga' bar mi byed la// 'dod chags me ni rab rno yang // mi rnams yid ni 'byung mi byed// dbang po lnga las byung ba yi// 'di ni yul rnams lnga yis bsgribs// sred pa rlung gi stobs dang mtshungs// 'dod chags me yis skye dgu sreg // rtog pa'i gtsub shing las byung ba'i// yul rnams kyis ni yongs su spel// lus ni shing ltar sreg byed kyang // de ni skye bos mi mthong ngo // ji lta ji ltar 'dod chags me// rab tu 'bar bas sreg byed pa// de lta de ltar 'dod chags dri// bde ba bzhin du yongs su bsten// me ni rab tu gsal 'gyur la// 'dod chags me ni mun pas bsgribs// de bas dug dang dgra lta bu// brtan pos 'dod chags me spongs shig // de ltar dge slong des de dag mthong nas 'dod chags kyi mes sreg pa'i lha la snying brtse bar byed la/ lha'i srid par gtogs pa dag la yang skyon de dag rtogs nas/ sred par mi byed do// de ltar dri dga'i sa phyogs na bde ba rnam pa du ma dag ji srid du 'dod pa sdug pa yid du 'ong ba legs par byas pa'i las de zad par ma gyur pa de srid du myong bar byed do// de phyis lha'i 'jig rten de nas 'chi bar 'gyur te/ shi nas kyang gal te lan grangs gzhan la myong bar 'gyur ba'i las kyis sems can dmyal ba dang / dang / dud 'gro'i nang du ma skyes la/ mi rnams dang skal ba mnyam par mi'i nang du skyes na/ de las de dang rgyu 'thun par rtag tu sa phyogs bde ba thob cing shin tu 'byor pa dang ldan par 'gyur ba mthong ngo // de nas yang dge slong las kyi 'bras bu rnam par smin pa shes pa de/ lha pi bang can gsum pa rnams kyi gnas la rtog par byed de/ des thos pa las byung ba'i shes pas/ lha rnams kyi gnas sgra snyan pa zhes bya ba ji ltar 'dug pa mthong ngo // der sems can dag las gang gis skye bar 'gyur snyam nas/ des thos pa las byung ba'i shes pas brtags na/ legs par byas pa'i las spyad cing // sems pa dang / yang dag pa'i lta ba dang ldan par gyur pa gang gis lta ba log par zhugs pa dag la tshigs bcad gcig bstan la/ de dag kyang sems yud tsam zhig sangs rgyas la dad pa skyes na/ de lus dang bral nas bde 'gro mtho ris kyi 'jig rten sgra snyan pa'i lha rnams kyi nang du skye bar 'gyur ro// der skyes nas kyang dbang po yul la dga' zhing bde ba de lha'i mtsho 'gram na rtse ba la ni dga'/ pad ma'i tshal gyi phreng ba dang / gser gyi ri la gnas shing lha'i rol mo byed pa la ni dga'/ lha mo gzugs dang / rnam pa sna tshogs thogs pa/ 'dzum zhing 'jo sgeg la mngon par dga' ba/ byad bzhin gyi mdangs sdug cing dbang phyug mtshungs pa med pa la dga' ba rnams kyis ni yongs su bskor/ rtag tu nyin gcig bzhin bde ba la gnas pa rab tu 'phel zhing bai DUr+ya'i ri'i rtse mo dag na gnas la/ bde ba sna tshogs spyod pa me tog gi phreng ba dang / phye ma dang / byug pas lus brgyan pa dag de na dga' bar byed do// yul gyi rnam pa mang po la dga' ba/ ri rab dang ri khrod yangs pa na gnas pa dag gser gyi ri dang tshal rnams kyi nang na dga' bar byed de/ de na gser gyi ri 'di lta bu dag yod de/ 'di lta ste/ ri mkha' thug ces bya ba dang / ri grib med ces bya ba dang / ri thams cad dga' zhes bya ba dang / ri yid bzhin sprul ces bya ba dag ste/ ri de dag ni rin po ches rnam par phye zhing mdzes la/ gser gyi tshal gyis mdzes par byas pa/ ri'i rtse mo rnams na lha'i tshogs snying rab tu dga' ba rnams rtag tu glu dbyangs kyi sgra ni 'byin/ chu dang zhing bsil la gtsang ba'i rgyun dag dang / pad ma'i rdzing rnams kyis ni rtag tu mdzes par byas/ bya rtag tu myos shing rnar snyan pa/ sgra 'byin pa rnams ni nye ba na 'khod/ mig tu shin tu sdug pa'i ri'i sa phyogs kyi sman ljongs de rnams na rang gi las la spyod pa'i lha de dag dga' bar byed/ rgyu bar byed/ rtse bar byed/ dga' dgur spyod par byed do// lha mo bzang mo rnams kyis yongs su bskor cing // bya myos pa sgra 'byin pa dang / gser gyi bung ba myos pa mang po rnams kyis yongs su bskor ba'i lha de dag thams cad reg na bde ba'i lha'i lcug ma'i khyim rnams su 'khor dang lhan cig dga' bar byed do// de ltar de na gnas pa de ni/ ji srid du 'dod pa sdug pa yid du 'ong ba lha las ldog par mi 'gyur ba'i las de zad par ma gyur pa de srid du dga' bar byed do// gang gi tshe zad par gyur pa dang / de lha'i ris de nas 'chi bar 'gyur te/ shi nas kyang las nye bar 'gro ba ji lta ba bzhin sems can dmyal ba dang / dang / dud 'gro rnams kyi 'khor bar yongs su 'khyam par 'gyur ro// gal te mi rnams kyi nang du skal ba mnyam par mi'i nang du skyes na/ de las de dang rgyu 'thun par rtag tu rigs shin tu che ba'i nang du skye zhing shin tu 'byor pa dang ldan pa dang / skye bo kun gyis mchod pa dang / ris 'thun pa'i gzugs bzang po dang ldan pa dang / ris 'thun pa'i skal ba dang ldan pa dang / skyon med pa dang / bran pho dang / bran mo dang / skye bo dang ldan par 'gyur ba mthong ngo // de nas yang dge slong las kyi 'bras bu rnam par smin pa shes pa de/ lha pi bang can gsum pa rnams kyi gnas la rtog par byed de/ des thos pa las byung ba'i shes pas lha rnams kyi lha'i gnas de la chags pa zhes bya ba ji ltar 'dug pa mthong ngo // der sems can dag las gang gis skye bar 'gyur snyam nas/ des thos pa las byung ba'i shes pas brtags na/ legs par byas pa'i las kyi mtha' spyad par gyur pa/ de la rab tu chags pa'i yid sems pa dang ldan par gyur pa gang gis grogs po la skom phor gang tsam blud pa'am/ 'gron po rnams la srog chags lu ta dang / ki ta dang / sbrang bu mchu dag gis 'jigs pa las bde bar bya ba'i phyir khron pa dag 'gebs par byed de/ 'di ltar srog chags dug dang 'dres pa 'di dag gi dug chu'i nang du song na/ de las 'gron po lam du zhugs pa rnams kyi srog gi bar chad du 'gyur ro snyam nas bya ba ci yang med kyis kyang // byams sems kyis khron pa la 'thung ba'i skye bo gzhan la phan par bya ba'i phyir gzhi de las de g.yog par byed na/ skyes bu dge ba de lus dang bral nas bde 'gro mtho ris kyi 'jig rten lha pi bang thogs pa rnams kyi gnas de la chags pa zhes bya bar skye bar 'gyur ro// der skyes nas kyang de'i lus ni nyi ma gnyis pa lta bur gzi che ste/ legs par byas pa'i las rnams kyis lus thams cad ni brgyan/ ri dang / ri bo dang / ri sul dang / 'bab chu na gnas pa rnams de dang spyod pa'i ngang tshul 'thun pa'i lha mo'i tshogs gzugs dang / lang tsho dang / rgyan rnam pa sna tshogs thogs pa rnams kyis ni yongs su bskor/ gzugs dang / sgra dang / dri dang / ro dang / reg bya sdug pa du ma la rab tu chags shing mchog tu bde ba dang ldan pa yin no// gnas de dag na rin po che sna bdun gyi shing ljon pa rnams kyis yongs su bskor ba'i ri dang tshal 'di lta bu dag yod de/ 'di lta ste/ rnyis pa med pa'i tshal de na me tog rnams kyang rnyis pa med cing // dri dang yang bral ba med pa dang / gser gyi grib ma'i tshal zhes bya ba gser gyi lcug mas dra bar bris shing // bai DUr+ya'i bung ba rnams kyis mdzes par byas la/ rma bya dang khu byug sgra 'byin to// bya de dag kyang rin po che sna bdun gyi sgro gshog dang ldan la/ sgra snyan cing 'jebs par 'byin pa yin te/ tshal de na shin tu nyams dga' bar yang bdag nyid kyis mthong nas shin tu bde bar gyur to// de na bya 'di lta bu dag yod de bkra ba dang sgro gshog bkra ba dang / lha rnams kyi snying la 'dod pa skyed pa gang yin pa de dag des sgra 'byin par byed de/ de thos nas lha rnams kyang ngo mtshar cher skyes la/ 'di ltar bya 'di dag ni lha dang 'thun par mthong ste/ gang bdag cag gi yid la 'dod pa de dag bya de rnams sgra 'byin par byed do snyam mo// bya chu zhim gnas zhes bya ba de dag gi kha nas chang ro dang dri'i ngo bo gtsang ba phun sum tshogs pa 'byung ngo // kha nas byung ba'i chang de la yang bya gzhan rnams 'thung bar byed de/ de 'thungs nas bya de dag bcu 'gyur du myos shing yid rab tu dga' nas brgya 'gyur du sgra 'byin par byed do// lha de dag gi nang na glu dbyangs phan tshun 'dres pa brgya 'gyur du snyan pa yin te/ bya de dag gi sgra dang / lha mo de dag gi glu dbyangs thos nas 'dod pa la chags pa'i lha yid shin tu bde ba rnams brgya 'gyur du dga' ba skye zhing de dag gi glu dbyangs dang sgra la chags par byed do// bya mchu sgyur 'gro zhes bya ba gang dril bu g.yer ka'i dra ba sgra 'khrol ba'i gsab gseb na dga' bar byed pa la 'di ltar ci 'di na bya'i sgra 'byin nam/ ci dril bu g.yer ka'i sgra 'byin ces gsal bar mi mngon pa de ltar de dag dang lhan cig sgra 'byin te/ phan tshun 'dres pa nyis 'gyur du yang snyan pa yin no// bya 'gram gyi mtha' na spyod pa zhes bya ba gang chang rtag tu chu bo ltar 'bab pa'i 'gram dang gser gyi pad ma'i bar bar dag na gnas so// bya grib ma'i nang na rgyu ba zhes bya ba gang ji tsam du sred pa'i rnam pa dang 'dres na gzugs kyi rnam pa de tsam 'gyur te/ rnam pa de srid du gnas so// bya chags pa zhes bya ba gang gal te lha shin tu nyams dga' ba rnams dang nye bar lha mo de dag gnas na brgya 'gyur du mdzes te tshal dang / nags tshal du ma rnams kyi nang na yang rtag tu bde bar gnas pa dag dga' bar byed do// yid la bsams pa gang yin pa de dang de dag nyid 'grub par 'gyur te/ shin tu rgya che bar gyur cing // dga' ba dang / sdug pa dang / yid du 'ong ba skye'o// lha mo'i tshogs du mas yongs su bskor ba'i lha de tshal dang / nye ba'i tshal de rnams kyi nang na dga' bar byed de/ gser dang / dngul dang / bai DUr+ya'i ri'i rtse mo gzhan dang / gzhan dag la bai DUr+ya'i pad ma'i rdzing gis yongs su bskor cing // bya ngang pa dang / kA raN+Da bas kyang bskor ba/ bai DUr+ya sngon po lta bu'i chu shin tu dri zhim pas gang ba/ chang du ma 'byung ba/ bai DUr+ya dang / gser dang / dngul gyi shing ljon pa shin tu dri zhim pa rnam pa du mas gtibs pa/ kun nas ri 'di lta bu kun yod de/ bsams na sna tshogs 'byung dang / sa stengs yangs dang / sa phyogs mtho dma' dang / gzhi mnyam stengs dga' ste/ de rnams su lha mo'i tshogs kyis yongs su bskor ba'i lha thams cad nam mkha' las 'gro zhing 'bab la/ kun nas dga' bar byed cing dga' dgur spyod par byed do// gzugs sdug pa 'bum phrag du ma dag la lta bar byed de/ sgra snyan pa 'jebs pa yid du 'ong ba 'bum phrag du ma la nyan par byed do// dri zhim pa bro che ba yid du 'ong ba 'bum phrag du ma dag la snom par byed do// de bzhin du reg pas reg par bya ba dag la reg par byed do// de ltar dbang po thams cad yul la myong bar byed de/ rang gis byas pa de ji srid du 'dod pa sdug pa yid du 'ong ba'i las de zad par ma gyur pa de srid du gnas de dag na dga' bar byed do// de phyis lha'i 'jig rten de nas 'chi bar 'gyur te/ shi nas kyang las nye bar 'gro ba ji lta ba bzhin sems can dmyal ba dang / dang / dud 'gro'i nang du 'khor bar 'gyur ro// gal te lan grangs gzhan la myong bar 'gyur ba'i las kyis mi rnams dang skal ba mnyam par mi'i nang du skyes na/ de las de dang rgyu 'thun par rtag par rgyun du bde ba dang ldan zhing kun dga'i ra bar bde bar gnas pa dang / rgyal po byams pa dang skye bo thams cad la sdug par 'gyur ba mthong ngo // de nas yang dge slong las kyi 'bras bu rnam par smin pa shes pa de/ lha pi bang can gsum pa'i gnas la rtog par byed de/ des thos pa las byung ba'i shes pas lha rnams kyi gnas skyor chus skyes zhes bya ba ji ltar 'dug pa mthong ngo // der sems can dag las gang gis skye bar 'gyur snyam nas des thos pa las byung ba'i shes pas brtags na/ legs par byas pa'i las kyi mtha' spyad pa/ sems pas yongs su bsgoms pa'i snying dang / snying rjes brlan pa'i sems dang ldan pa gang gis sems can 'chi bar 'gyur ba skom gyis gdungs te/ mgul sgra ngar ngar por bgags shing srog yod pa la skom blud dam/ de bzhin du gang gis de'i srog bde bar 'gyur bar bya ba'i phyir sman dag byin na de lus dang bral nas bde 'gro mtho ris kyi 'jig rten pi bang can gsum pa'i lha rnams kyi nang skyor chus skyes pa'i gnas su skye bar 'gyur ro// der skyes nas kyang de lha'i dbang po'i lus dang mtshungs shing lha mo'i tshogs kyis kun nas bskor te/ bde ba rgyun mi 'chad la rtag tu gnas pa yin no// de ltar rang gi las la spyod pa de tshal du ma dang / chu bo dang / 'bab chu du ma dag kyang rab tu mthong ste/ de res 'ga' lha mo'i tshogs kyis yongs su bskor nas/ tshal phreng zhes bya ba der 'dong bar byed do// tshal de yang chu bo dang / lteng ka dang / pad ma'i tshal du ma dag gis brgyan cing lha'i rol mo'i sgra dag gis mdzes par byas la lha dang lha mo'i tshogs rab tu dga' ba rnams kyis gang ba yin no// tshal de na shing ljon pa me tog dang 'bras bu du mas brgyan pa/ lha'i rol mo'i sgra 'byin pa/ bya'i sgra ca co snyan pa 'byin pa yin no// tshal de ni rin po che sna tshogs kyi shing ljon pa rnams kyis yongs su bskor ba yin te/ 'di lta ste/ rtag tu dga' ba dang / yang dag par dga' bar byed pa'i me tog man dA ra ba dang / pad ma dang / dri ji ltar dga' ba rnams kyis bskor ba yin no// me tog de dag gi dri'i mthu ni 'di lta bu yin te/ lha rnams dri ji lta ji ltar 'dod pa de lta de ltar me tog de dag las 'byung la/ me tog gcig gis me tog de thams cad kyi dri'i bya ba byed do// tshal phreng ba de nyid na lha rab tu dga' zhing bro gar byed pa phan tshun grogs su gyur pa rnams tshal me tog lnga pa zhes bya bar 'dong bar byed do// de na yang bya dus su dran par byed pa zhes bya ba yod de/ des lha de dag mthong nas 'di ltar tshig 'brel ba'i tshigs su bcad de smras pa/ bsod nams dag ni nyams dga' la// de dag 'bras bu mchog tu dge// bsod nams lta bur sgrol ba med// de lta bas na bsod nams byos// bsod nams gnyen gyi mchog yin te// bsod nams gter ni zad mi shes// bsod nams mar me lta bu yin// de bzhin pha dang ma dang mtshungs// bsod nams byas na 'gro ba'i lha// bsod nams kyis ni bzang 'gror 'khrid// mi yul bsod nams byas pa ni// de dag lha yul dga' bar byed// 'di ltar bsod nams che ba'i mi// rtag tu bde dang ldan par 'gyur// bsod nams lta bu'i bde ba med// de lta bas na bsod nams kyis// 'jig rten gnyis la phan byed cing // dga' dang nor gyi rgyur gyur pa// bsod nams yin par rtag tu mthong // de ltar bsod nams bde mchog ldan// rtag tu bsod nams rjes 'brang ste// de ni grib ma bzhin du 'brang // de bas bsod nams bde mchog ste// bsod nams lta bu'i bde ba med// bsod nams zad pa'i lha rnams ni// rang gis byas pa'i rjes su ltung // 'jig rten dge dang mi dge'i 'bras// de bas bsod nams yang dag spyod// lha yi yul du bdag cag gang // dud 'gro'i skye gnas 'thun par gnas// bsod nams ma yin rgyur gyur pa// rang gis byas pas sems rmongs so// gang zhig bsod nams dman pa ni// gdul dka' rtag tu ngan 'gror 'gro// bye ma la ni mar med ltar// de la bde ba ga la yod// sems kyis bslus pa'i rmongs pa rnams// bsod nams kyis ni yongs su spangs// de dag la ni bde med cing // de dag sdug bsngal mtha' med do// yang dang yang du skye 'gyur zhing // yang dang yang du 'chi 'gyur ba// lha dag bde bas myos pa gang // de dag la ni bde rtag med// las kyis rgyar ni bcug gyur cing // gti mug gis ni bslus pa rnams// 'khor ba thog ma med pa nas// 'khrul 'khor bzhin du 'khyam par byed// lha dag lha yi 'jig rten nas// 'chi bar 'gyur ba'i sdug bsngal gang // de ni dmyal las dmyal ba ru// de yi dpe byar yod med do// bde mtha' rtag tu ltung bar go// 'di dag ci zhig mi shes sam// lha rnams 'chi med yul lta bur// bde bas rmongs rnams lta bar byed// skye dang 'chi ba'i 'jig rten ni// grangs su bgrang du yod med kyang // sred pas yongs su bslus pa yi// mi rnams yid ni 'byung mi byed// de nas lha de rnams lha'i bya de'i sgra de thos nas/ cig yid la byed pa dang / yang bag med pa de nyid kyi dbang du gyur te/ sred pas srid par spyod pa de dag thams cad ni sems la rtag tu rag las pa yin no// phreng ba'i tshal de na bde ba las bde bar gnas pa de dag sil snyan yan lag lnga dang ldan pas bro gar byed/ dgod par byed do// yul bud shing lta bur gyur pa la/ bag med pa me lta bus rgyun mi 'chad par sreg pa na yul nas yul dang / nye ba'i tshal nas nye ba'i tshal dang / ri'i steng nas ri'i steng dang / gzhal med khang nas gzhal med khang dang / pad ma'i tshal nas pad ma'i tshal dang / rin po che'i ri'i rtse mo nas rin po che'i ri'i rtse mor rgyu ste/ de ltar lha mo dang lhan cig yul gyi sred pas bdas pas na/ lha de rnams ji srid du 'dod pa sdug pa yid du 'ong ba'i las de zad par ma gyur pa de srid du lha'i 'jig rten de na dga' bar byed do// de zad nas de nas yang ltung bar 'gyur te/ lhung nas kyang las nye bar 'gro ba ji lta ba bzhin sems can dmyal ba dang / dang / dud 'gro'i 'khor bar yongs su 'khyam mo// gal te mi rnams dang skal ba mnyam par mi'i nang du skyes na de las de dang rgyu 'thun par tshe rabs tshe rabs su nad med par 'gyur zhing nyon mongs pa med pa dang / skye bo dam pa kun gyi yid du 'ong ba dang / bkres pa dang / skom pa dang bral ba'i yul bzang por skye ba dang / me tog gis brgyan par 'gyur ba mthong ngo // de nas yang dge slong las kyi 'bras bu rnam par smin pa shes pa de/ lha pi bang can gsum pa rnams kyi gnas la rtog par byed de/ des thos pa las byung ba'i shes pas lha pi bang can gsum pa rnams kyi gnas lus dkar zhes bya ba ji ltar 'dug pa mthong ngo // der sems can dag las gang gis skye bar 'gyur snyam nas/ des thos pa las byung ba'i shes pas brtags na/ zhing dang zhing ma yin pa'i rnam pa shes shing yid shin tu dad pa dang / sems pas yongs su bsgoms pa'i snying dang ldan pa dang / der yid zhugs shing sems g.yeng ba med pa las kyi 'bras bu mngon par shes pa gang gis mchod rten nam/ dge 'dun gyi gtsug lag khang gi skyong nul rlung ngam/ nyi ma'am/ char pas zad pa slar skyong nul byugs la/ de ltar byas nas de rjes su dga' zhing gzhan dag kyang de nyid la dga' bar byed du 'jug la/ lugs bzhin du byed du 'jug ste de ltar byed na de lus dang bral nas bde 'gro mtho ris kyi 'jig rten lus dkar gyi lha rnams kyi nang du skye bar 'gyur ro// der skyes nas kyang de dag thams cad dkar po kho nar snang ste/ de'i khyad par ni dung dang / kha ba dang / me tog ku mu da dang / 'o ma dang bcas pa dag gis ni bcu drug gi char yang mi phod do// de ltar rnam pa de lta bu'i gzhal med khang dang / shing rta dang gnas dag dang gzhan dag kyang kun nas dkar zhing mchog tu dkar por snang bar 'gyur te/ 'di ltar lus kyang mchog tu dkar ba nyid du 'gyur ro// dga' bar byed pa'i ngang tshul can de dag skyed mos tshal du dga' ston byed du 'dong ste/ 'di ltar byi ru'i tshal zhes bya ba gnas de dag tu sil snyan dang glu dbyangs sna tshogs kyi sgra 'byin cing dgod pa dang / shin tu yid dga' ba'i grogs po rnams dang lhan cig tshal der 'dong bar byed do// de ltar de dag byi ru'i tshal gyi nang du 'dong ste/ gang gi tshe zhugs pa dang bya sna tshogs sgra 'byin cing gser btso ma'i shing ljon pas mdzes pa yin no// shing ljon pa'i nye ba'i tshal gyis mdzes par byas pa'i byi ru'i tshal de'i mthu ni 'di lta bu yin te/ ji ltar kha dog dmar po gzhan dang mi 'thun par 'byung ba de ltar shing ljon pa'i 'od dmar po rnam pa de lta bu 'byung ngo // lha de dag thams cad tshal de'i mthus dkar po de rnams dang bral nas kha dog shin tu dmar por gyur pa dang / phan tshun gtam du bdag cag gi lus lhan cig skyes pa'i mdzes pa gang yin pa de dag tshal gyi kha dog gi mthus mi snang bar gyur to// shing ljon pa de dag kun nas kha dog dmar po kho na yin te/ bdag cag ni tshal gzhan du 'dong bar bya'o zhes brjod do// de nas lha de rnams lha mo de dag dang lhan cig bai DUr+ya'i tshal ga la ba der 'dong bar byed do// tshal de yang bai DUr+ya'i mdog des ji ltar 'dzam bu'i gling gi gnam ltar kun nas sngo ba yin no// de nas lha rnams tshal der yang kha dog dkar po gang yin pa de dag bai DUr+ya'i shing ljon pa'i dbyibs de rnams kyis kyang zil gyis mnan te/ shing de rnams la bya gnas pa gang yin pa de dag kyang kha dog sngon por gyur la/ pad ma gang yin pa de dag kyang sngon por gyur te/ de ltar bai DUr+ya'i tshal de dag thams cad sngon po nyid yin no// de nas lus dkar ba lha mo'i tshogs mang pos yongs su bskor ba lha'i rol mo'i sgra dang / dri dang glu dbyangs dang bcas pa rnams tshal de na yun ring du dga' bar byed/ rtse bar byed/ dga' dgur spyod par byed cing // lha'i bde ba 'dod pa'i yon tan lnga myong bar byed do// de nas yun ring zhig lon nas lha lus dkar po rnams rtse ba'i don du dngul gyi shing ljon pa'i tshal du 'dong bar byed do// dngul gyi tshal de ni kun nas kha dog dkar por snang zhing tshal de na gang ci yod pa de thams cad dkar ba yin la/ tshal de na pad ma yang dngul gyi pad ma shin tu nyams dga' ba yin no// bya rnams kyang dngul gyi bya yin te/ de ltar lha lus dkar po dang ldan pa de dag thams cad tshal de'i nang du zhugs pa ji ltar 'o ma'i nang na zla ba'i gzugs brnyan snang ba de ltar mdzes pa yin no// tshal de na lha rnams yun ring du dga' bar byed/ dga' dgur spyod par byed cing lha'i dpe med pa 'dod pa'i bde ba yan lag lnga dang ldan pas bde ba myong bar byed do// de dag der yang dga' bar byas nas tshal sna tshogs ga la ba der 'dong bar byed do// tshal de yang shing ljon pa sna tshogs kyis mdzes par byas shing gser gyi shing ljon pa rnams kyis kyang mdzes par byas pa yin te// de bzhin du dngul gyi shing ljon pa rnams dang / de bzhin du bai DUr+ya'i shing ljon pa rnams dang / de bzhin du lo ma sna tshogs rnams kyis mdzes par byas pa yin no// shing de rnams kyang kha dog sna tshogs kyi lo ma dang / mdog sna tshogs kyis mdzes pa yin la/ tshal de'i nang na lha de rnams de dag nyid kyis lus rnams rgyan sna tshogs kyis brgyan par gyur to// tshal de na yang lha de rnams yun ring du dga' bar byed/ dga' dgur spyod par byed de/ lha mo'i tshogs kyi nang na 'khod pa rnams de dag gis glu dbyangs nye bar len cing de na yang de rnams yun ring du rtses nas kun du mthong ba'i gser gyi rig la ba der 'dong bar byed do// de yang rin po che sna bdun gyis brgyan pa yin te/ lha de dag gis ri kun tu mthong // chu bo dang / 'bab chu dang / lteng ka mang pos brgyan pa/ tshal dang / nags tshal dang ldan pa/ pad ma'i rdzing bu du mas 'khor ba/ bya'i tshogs mang po'i sgra 'byin pa'i ri bo de la 'dzegs nas ri'i rgyal po ri rab drug khris bskor ba de rnams kyi dbus na ri'i rgyal po ri rab 'dug pa de dag thams cad mthong ngo // de nas lha lus dkar po rnams kun nas mthong ba'i ri bo de la lha mo dang lhan cig yun ring du rtse bar byed/ dga' dgur spyod par byed do// de nas yang de rnams de las babs nas ri bo phyogs gtsang ma zhes bya ba ga la ba der 'dzeg par byed de/ ri bo de la yang gnas gzhan dag nas skyes pa'i lha rnams dga' ba'i mthus ri bo de la 'ongs nas dga' bar byed do// lha gzhan de rnams dang lha lus dkar po de rnams dang yang phan tshun lhan cig sil snyan yan lag lnga dang ldan pas dga' bar byed cing dga' dgur spyod par byed do// de nas lha yul gyi phyogs cha dga' ba de rnams su lha de dag yun ring du dga' bar byas nas/ mar zad nas mar me 'chi bar 'gyur zhing nyin par gyi mtha' zad na nyi ma nub par 'gyur ba de ltar lha de rnams legs par byas pa'i las zad nas mar me ltar lha'i 'jig rten de nas 'chi bar 'gyur te/ shi nas kyang las nye bar 'gro ba ji lta ba bzhin sems can dmyal ba dang / dang / dud 'gro'i nang du skye bar 'gyur ro// gal te mi rnams dang skal ba mnyam par mi'i nang du skyes na/ de las de dang rgyu 'thun par pad ma'i rtsa lag lta bur mdog dkar sham bzang por 'gyur zhing stod phyogs sam rgya yul la sogs par skye bar 'gyur la/ rtag tu bde ba dang ldan pa dang / mi'i gtso bo chen po'i yid gcugs par 'gyur ba mthong ngo // de nas yang dge slong las kyi 'bras bu rnam par smin pa shes pa de lha pi bang can gsum pa rnams kyi gnas su rtog par byed de/ des thos pa las byung ba'i shes pas brtags na/ lha'i 'jig rten na lha phan tshun dga' ba zhes bya ba ji ltar 'dug pa mthong ngo // gnas der sems can dag las gang gis skye bar 'gyur snyam nas des thos pa las byung ba'i shes pas brtags na/ sems can dge ba phan tshun grogs su gyur pa/ sems pa dang tshul khrims dang ldan pa/ grol ba'i dge 'dun gyi gtso bor gyur pa gang dag gis sbyin pa byin/ tshul khrims bsrungs na de dag thams cad rgyu de dang rkyen de las lus dang bral nas bde 'gro mtho ris kyi 'jig rten phan tshun dga' ba'i lha rnams kyi nang du skye bar 'gyur ro// der skyes nas kyang phan tshun bde ba skyed cing sems 'thun par bskyed pa de rnams bsod nams kyi tshogs de smin par 'gyur ro// de na lha'i pad ma'i rdzing na gnas shing kha zas la dga' ba de yul nyams dga' zhing bde ba dag myong bar byed de/ sil snyan yan lag lnga dang ldan pas yid rab tu dga' ba dag dgod par byed/ dga' bar byed/ rtse bar byed/ dga' dgur spyod par byed la/ lha mo'i tshogs gzugs dang cha byad sna tshogs dang ldan pa rnams kyis yongs su bskor nas gser dang rin po che sna tshogs kyis gzhi dang / ri de rnams la dga' bar byed do// de ltar rang gi las kyi 'bras bu la spyod cing dga' ba de rnams su chu bo'i 'gram bai DUr+ya dang / nor bu'i lan kan bres pa dang / gser gyi rnam pa'i bya ngang pa dang / ngur pa rnams kyis mdzes par byas pa/ 'gram na shing ljon pa skyes pa rnams kyi sdug gur brgyan pa'i sman ljongs dag na lha mo'i tshogs kyis yongs su bskor ba rnams dga' bar byed do// der de dag dga' bar byas nas mu tig 'bab par byed pa zhes bya ba'i chu bo ga la ba der 'dong bar byed do// chu bo de dag na chu gang yin pa de dag ni chang ro rnam pa du ma dang ldan pa rnyog pa med pa 'bab bo// bye ma gang yin pa de dag ni mu tig yin la/ 'dam rdzab gang yin pa de dag ni gser yin te/ chu bo de nor bu kha dog bzang po du mas brgyan pa nya rnams kyis shin tu mdzes pa yin no// de'i ngos gnyi ga na gser gyi shing ljon pa rnams la 'dab ma ni bai DUr+ya/ bai DUr+ya'i shing ljon pa rnams la gser gyi 'dab ma yod de/ 'dab ma yod pa de dag thams cad la dus tshigs thams cad kyi 'bras bu dang me tog bzang dgus khebs pa yin no// bya'i tshogs rtag par rab tu dga' ba rnams kyis kun du gang la thos na yid 'phrog pa'i sgra 'byin pa yin te/ bya'i tshogs mthong na dga' ba rnam pa de lta bu dag dang / rtag tu kun nas dga' ba'i lha de rnams dang / lhan cig byed pa lta bur dus thams cad du dga' bar byed do// der de rnams kyis yang dag par dga' bar byas nas phyogs gzhan snyan pa spyod pa zhes bya ba ga la ba der 'dong bar byed do// phyogs de na lcug mas g.yogs pa'i khyim yod de/ rin po che ma rgad kyi dum bu ring po skyon med pas phye ba/ sa phyogs kyi rim pa mtho dma' dang ldan zhing pad ma'i tshal gyis brgyan pa/ sa phyogs shin tu rnam par phye ba rin po che sna tshogs kyi bya rnams kyis mdzes par byas pa/ la la dag na yang gser gyi sa gzhi'i phyogs nyams dga' bar bai DUr+ya'i lcug ma'i dra bas gtibs pa/ bung ba dang me tog gis kun tu gang ba/ lha dang lha mo'i tshogs rtag tu dga' ya ya ste/ rab tu dga' ba rnams kyis kun du gang ba/ legs par byas pa'i las la spyod pa'i lha de rnams kun du dga' bar byed do// de nas kyang phyogs gzhan zhig na/ chu dang / lteng ka dang / tshal dang / 'bab stegs mang po yod par 'dong bar byed do// 'bab stegs dang / tshal de dag na chu na rgyu ba'i bya mdog bzang po gang yin pa de rnams kyis nam mkha'i phyogs de dag thams cad bar mtshams med par kun du bkang nas sgra 'byin to// chang chu bo ltar 'bab pa rnyog pa med pa rnam pa du ma dag 'bab ste/ gser gyi rdo las dba' rlabs kyi sgra 'byung zhing dbu ba 'khrugs pa'i sgra khro lo lo 'byung la/ bya rab tu dga' ba'i sgra 'byin pa long long po rnams dang chu bo de rnams kyi ngos gnyi ga na 'khod pa'i lha mo'i tshogs kyis yongs su bskor ba rnams dang dga' bar byed rtse bar byed do// lag na gser gyi pad ma thogs pa rnams phan tshun rdeg pa na de ltar phan tshun yid gcugs pa lhan cig rtse ba de rnams kyis dus ring du 'das so// // 'phags pa dam pa'i chos dran pa nye bar gzhag pa/ bam po nyer dgu pa/ phyogs de nas kyang myos byed tshal zhes bya ba der lha thams cad rtse ba'i grogs dang lhan cig 'dong bar byed do// tshal de na sems kyi rnam pa thams cad myos byed kyis mun par gyur te/ bya de dag ni 'bras bu'i ro rnams kyis myos/ bai DUr+ya'i bung ba dag ni me tog gi ro rnams kyis myos/ khu byug dag ni dpyid mthong nas myos/ 'gram na rgyu ba'i bya dag ni chang gi ro rnams kyis myos/ de bzhin du lha rnams ni lha'i 'dod pa'i yon tan lnga rnams kyis myos/ de bzhin du lha mo rnams kyang lha'i tshogs dang lhan cig 'dod pa'i ros myos te/ de ltar 'dod pa'i ros myos pa'i bud med rnams ni gzhan gyis myos par mi 'gyur gyi/ 'di ltar bud med thams cad ni 'dod pa lhur len pa yin la/ de la sems zhugs/ de la gzhol/ de la gnas/ de'i rang bzhin yin no// lha de dag kyang myos byed mthong nas brgya 'gyur du myos pa rnams de na dga' bar byed do// de ltar lha de rnams ji srid du 'dod pa sdug pa yid du 'ong ba'i las zad par ma gyur pa de srid du de na dga' bar byed do// de las de zad nas lha'i ris de nas kyang 'chi bar 'gyur te/ shi nas kyang las nye bar 'gro ba ji lta ba bzhin sems can dmyal ba dang / dang / dud 'gro'i nang du 'khor bar 'gyur ro// gal te mi rnams dang skal ba mnyam par mi'i nang du skyes na/ bsod nams gcig pa de dag thams cad yul dang ljongs dang grong khyer gcig tu skye bar 'gyur zhing thams cad 'byor pa phun sum tshogs pa dang / thams cad rigs che zhing btsun par skye ba dang / thams cad phan tshun dga' zhing bya ba gcig pa dang / dge ba'i nang du skye bar 'gyur ba mthong ste de dag las de dang rgyu 'thun par dge ba'am mi dge ba gang yin pa de dag thams cad kun la 'byung gi so so la ni ma yin no// de nas yang dge slong las kyi 'bras bu rnam par smin pa shes pa de/ lha pi bang can gsum pa'i gnas la rtog par byed de/ des thos pa las byung ba'i shes pas/ lha pi bang can gsum pa rnams kyi gnas yang dag chags spyod ces bya ba ji ltar 'dug pa mthong ngo // der sems can dag las gang gis ka skye bar 'gyur snyam nas/ des thos pa las byung ba'i shes pas brtags na/ zhal ta pa tshul khrims dang ldan par gyur pa gang gis khyim pa gzhan dag dga' bar byas/ gzengs bstod mgu bar byas/ dad par byas nas sems yongs su bsgoms pa de/ zhing yon tan dang ldan pa la sbyin pa sbyin du bcug cing tshul khrims kyang srung du bcug na/ de lus dang bral nas bde 'gro mtho ris kyi 'jig rten yang dag chags spyod kyi lha rnams kyi nang du skye bar 'gyur ro// der skyes nas kyang rang gi mthu 'di lta bu 'byung bar 'gyur te/ las gang gis bdag cag 'dir skyes zhig gu snyam nas/ de dag mir skyes pa yang dag par dran no// 'di ni mi'i 'jig rten na bdag gi dge ba'i bshes gnyen du gyur pa yin te/ 'di'i sbyin bdag ni bdag yin no// rgyu de dang rkyen de dang gzhi des de dang bdag bsod nams 'thun par gyur nas/ 'dir 'ongs pa lta zhig gu snyam mo// de bzhin du dge ba'i bshes gnyen nyan thos de yang skye ba dran te/ 'di ltar 'di ni bdag gi sems dang bas sbyin pa sbyin du bcug pa yin te/ rgyu de dang rkyen de dang gzhi des de nas bdag lha'i 'jig rten 'dir sems dang ldan par skyes pa lta snyam nas/ de ltar yang dag chags spyod kyi lha rnams kyi gnas su skyes so// de nas gzhan du gyur te/ pad ma'i tshogs lta bu'i lha mo mang po byad gzugs dang mdog dang lang tsho dang sdug pa so so du mas brgyan pa mthong ngo // lha mo de dag mthong nas lha de rnams kyis mthong ma thag tu ji ltar tshe rabs snga ma la byas pa shin tu phra mo yang mi dran zhing yul la sems rnam par chags pa/ bag med pa'i gnas su skyes pa/ yul gyi bde bas sems phrogs pa de ltar 'dod pa rnams kyis 'phangs pa'i yid skye bar byed do// de nas yang dag chags spyod kyi lha rnams kyis/ lha mo'i tshogs 'bum phrag du ma byad gzugs dpe med pa dang ldan pa de dag mthong nas/ thog ma med pa'i dus nas zhugs pa'i 'dod chags kyi mes yid rab tu bsregs pa ni/ ji ltar mes bud shing skam po yun ring du sreg par byed pa de ltar lha de rnams kyi yid de dag rab tu sreg par byed do// lha mo de dag ga la ba der 'gro bar byed la lha mo rtag tu 'dod pa la don gcig tu byed pa yang kha rlangs dri zhim pos nam mkha' 'gengs shing lha'i cha byad du ma thogs la lag na pad ma khyer te/ lha ga la ba der 'dong bar byed do// de nas lha de rnams dang lha mo de rnams lha'i 'dod pa bde ba rnam pa du ma de dag myong bar byed do// de nas bag med pa de lta bur rig nas dge slong de 'khor ba'i sdug bsngal nyam nga ba du ma las yid byung nas 'di ltar tshigs su bcad de smras pa/ nyin mo gsar du byung ba yis// rnying pa med par byed pa ltar// bde dang sdug bsngal sar pa yis// rnying pa nye bar rjed par byed// de ltar lha yi 'jig rten du// bde ba 'dzin pa'i skye bo dag // 'tsho ba'i mtha' ni 'chi ba dang // ji ste 'bral ba'i mtha' mi rig // ji ltar shing dang sbrang rtsir bsres// ji ltar dug dang zas bsres pa// de ltar bde ba 'di kun gyi// mtha' mi bde ba ma rig go// lha yul du ni lhag par yang // yul rnams lta la ga la ngoms// sred pas ngoms pa med pa de// khyad par du yang ga la bde// shin tu bde ba'i stobs las ni// lha yul rnams su ye nas sred// sred mes yongs su gdung rnams kyi// bde ba nye bar ma dmigs so// gcig tu bde spyod sred bral zhing // nga med re ba med pa dang // mya ngan 'das grong 'gro ba ni// bde gang yin pa de 'thob bo// gang dag sred pa'i bag la nyal// yang ye sems la mi 'jog pa// de dag thog mtha'i dri ma bral// bde ba'i nang na'ang de bde'o// sems ni shin tu bsdus pa dang // thams cad du ni re med dang // bya dang mi bya ma rmongs pa/ bde ba rtag tu nye bar gnas// gang gis 'khor ba'i rgyur gyur pa// dga' bcas 'byung ba bcom pa dag // brtan po gtso de pha rol 'gro// bde ldan mya ngan 'das la gnas// gang zhig 'dod chags zhe sdang ldan// sred bcas de la bde ba med// gang zhig 'dod chags me las grol// de ni dri med bde bar 'dod// de ltar dge slong des bag med pa la gnas pa'i lha de rnams nyin gcig bzhin du sred pa'i me rab tu 'phel bar byed pa'i bag med pa rnams mthong nas snying rje bar byed do// de nas lha de rnams kyang lha mo'i tshogs dang lhan cig tu tshal du bas 'khrigs pa zhes bya ba ga la ba der lha mo'i tshogs g.yer ba rol mo dang / glu dbyangs dang / gad mo sna tshogs 'don pas yongs su bskor ba bde bar gnas pa rnams skyed mos tshal du dga' spyod byed du dong ste/ kha cig ni lha mo'i tshogs kyis yongs su bskor nas nam mkha' la bya bzhin du 'gro/ kha cig ni gzhal med khang bya ngang pas bteg pa rnams kyis 'gro/ kha cig ni grogs dang ldan pa'i gzhal med khang rnams kyis 'gro/ kha cig ni lha mo'i tshogs de dag nyid kyis bskor nas rkang pas 'gro ste/ bde bar gnas pa de rnams glu dbyangs len zhing lus ngal ba med pa de thams cad tshal du bas 'khrigs pa zhes bya ba ga la ba der 'dong bar byed do// de nas tshal de na lha gzhan sngar 'ongs pa gang yin pa de rnams kyis lha gzhan de dag mthong nas de nas yang rab tu dga' ste/ yid shin tu mgu bar gyur to// de nas lha gsar du 'ongs pa rnams dang / lha rnying pa rnams phan tshun 'dres nas ca co dang rol mo'i sgra skyes te/ rab tu dga' zhing nyams dga' ba skyes so// du bas 'khrigs pa'i tshal de kun sgra rnam pa du mas kun du gang ste/ 'di lta ste/ gling bu'i sgra dang / pi bang gi sgra dang / rdza rnga'i sgra dang / khar rnga'i sgra dang / lha mo rgyan gyis brgyan pa'i sgra dang / de bzhin du de na glu dbyangs dang dgod pa'i sgra dang / chu bo dang / mtsho dang / chu mang po rnam pa sna tshogs 'bab pa'i sgra dang / rin po che'i bya kha dog dang / dbyibs rnam pa sna tshogs su 'dug pa'i sgra dang / lha rnams kyi glu dbyangs kyi sgra thos na snyan pa dag ste/ de ltar tshal de sgra snyan pa kun gyis gang ba yin no// tshal de na lha'i sman dang / bya dang / klung dang / lteng ka dang / me tog dang / 'bras bu phun sum tshogs pa dang / lha'i 'dod pa'i yon tan lnga 'byor pa dag gis lha rnams skyed mos tshal gyi dga' spyod byas nas bde ba nyams su myong ngo // de rnams tshal de nas byung nas yang lhun po so sor snang ba zhes bya ba'i ri'i rtse mo ga la ba der lha mo'i tshogs kyis yongs su bskor nas 'dong bar byed de/ lha de rnams der 'dong ba na so sor snang ba'i ri'i rtse mo der lhags so// lha'i pad ma'i rdzing dang lteng ka dang nye ba'i tshal phun sum tshogs pa dang ldan pa'i lhun po so sor snang ba'i ri'i rtse mo de na rgyal po chen po 'phags skyes po lha mo'i tshogs kyis yongs su bskor ba gnas te/ 'jig rten thams cad kyi don sgrub cing mi'i 'jig rten na chos dang chos kyis bskyed pa'i mi chos dang ldan pa ni ji tsam zhig yod/ chos dang mi ldan pa ni ji tsam zhig yod/ 'jig rten la phan par sgrub pa ni ji tsam zhig yod/ phan par mi sgrub pa ni ji tsam zhig yod/ dam pa'i chos kyi mthu che'am chos ma yin pa mthu che/ bdud kyi phyogs lha ma yin brtan pa dang / klu rab 'joms la sogs pa mthu che'am mi che zhes rtog par byed de/ de ltar skye dgu rnams skyong ba de ri kun snang de la gnas so// ri'i rtse mo de dang ha cang mi nye ba ri rab kyi ngos la nyi ma 'khor bar byed de/ de'i 'od la rgyal po chen po 'phags skyes po de chos dang ldan pa'i chos kyi bye brag gis mi'i 'jig rten du nyi ma'i 'od ji ltar gtong zhig gu zhes dpyod par byed do// nyi ma 'khor ba'i gzhi la mkhas pa de nyi ma la rtog par byed de/ gal te chos dang ldan pa'i mi chos rjes su skyong ba byung ba de'i tshe/ de bzhin du nyi ma chos kyis yongs su rgyas pa yin te/ de ltar mdog gsal ba nyid dang / dus dang 'thun par lhan ner 'char la/ de las mi rnams kyi lus la ni nad mi 'byung zhing 'bru rnams la yang nad mi 'byung ngo // gal te chos dang mi ldan pa'i chos kyi rjes su 'jug pa byung na/ de'i tshe nyi ma'i 'od chos ma yin pa dang 'thun par lhan ner mi 'char te/ de las chos ma yin pa'i mthu des 'bru rnams mi skye zhing nyams par 'gyur ro// de ltar 'di dag thams cad ni chos dang chos ma yin pa byas pa'i dbang gi 'bras bu yin te/ rgyu med pa las ni ma byung ngo // ri de yang nyi ma'i 'od dang 'thun pas so sor snang ba zhes ming du btags te/ rgyal po chen po 'phags skyes po de la gnas nas 'jig rten la rtog par byed do// yang dag chags spyod kyi lha de rnams so sor snang ba'i ri'i rtse mor dong nas yid rab tu dga' la gsal ba de mthong nas kyang brgya 'gyur du yid rab tu dga' ba skyes so// 'phags skyes pos 'jig rten de dag mngon par brtags shing rang gis byas pa'i las des lha dang lha mo de dag thams cad kun nas brgya 'gyur du gzi brjid 'bar bar mthong ba dang / 'jig rten skyong ba 'phags skyes po de yid rab tu dga' nas 'di ltar tshigs su bcad de smras pa/ rgyu gsum rnam gsum las byung ba// legs byas rnam gsum byas pas na// 'bras bu che gsum yon tan gsum// gsum gnas sa ni gsum du gnas// khyed rnams chos la mchog tu gzhol// 'tshe ba med pa'i sbyin mchog dang // bden dang bzod dang dul dang ldan// thams cad mtho ris gnas su lhags// lha yi gnas na lha gang dag // lha yi rgyan dang lha yi phreng // phun sum tshogs pas brgyan pa rnams// dga' bar byed pa 'di dag dge/ bag med dga' ba'i skye bo gang // dge ba spyod par mi byed pa// chos la rnam par rmongs pa de// mtho ris dag tu ga la skye// legs par byas pas mi dag 'dir// lus can rnams ni skyes gyur te// las kyi rnam smin de yis na// lha yi yul du de dag skyes// gang zhig bdag nyid dga' 'gyur zhing // gang zhig blo gros bder gnas pa// lha yi yul du skye 'gyur ba// de ni bsod nams chen po byed// chung dang 'bring dang bder gnas pa// lha rnams kyi ni bde chen gang // 'di ni chung dang 'bring dang che'i// bsod nams kyi ni 'bras bur mngon// lus can gang gis ji tsam du// bsod nams kyi ni rnam pa byas// rnam pa de tsam de'i bde ba// lha yi 'jig rten rnams su smin// kha de ltar 'phags skyes po des lha de dag mthong ste/ tshigs su bcad pa smras nas de dag nyid dang lhan cig 'thun par dga' bar byed de/ ri dang / nags tshal dang / lteng ka dang / tshal dang / lha'i me tog dang / 'bras bur ldan pa'i sa phyogs dang / bya sna tshogs sgra 'byin pa dang / kun nas lha dang lha mo'i tshogs kyis gang ba dang / ri mthong na nyams dga' ba dang / dbang po drug bde bar byed pa rnams su/ dbang po drug don la chags pa bag med par gnas pa'i lha de rnams sil snyan yan lag lnga dang ldan pas kha mngon par dga' bar byed cing // pad ma'i tshal dang / skyed mos tshal dang / chang chu ltar 'bab pa dang / bai DUr+ya'i tshal dang / lteng ka dang / chu mig gis brgyan pa phan tshun grogs su gyur pa rnams/ ji srid du 'dod pa sdug pa yid du 'ong ba legs par byas pa'i las de zad par ma gyur pa de srid du dga' bar byed do// de zad nas de nas yang lha'i ris de nas 'chi bar 'gyur te/ shi nas kyang las nye bar 'gro ba ji lta ba bzhin sems can dmyal ba dang / dang / dud 'gro'i nang du skye bar 'gyur ro// gal te lan grangs gzhan la myong bar 'gyur ba'i las kyis mi rnams dang skal ba mnyam par mi'i nang du skyes na/ de las de dang rgyu 'thun par mang du smra ba nor mang ba ded dpon chen por 'gyur ba mthong ngo // de nas yang dge slong las kyi 'bras bu rnam par smin pa shes pa de/ lha pi bang can gsum pa rnams kyi gnas la rtog par byed de/ des thos pa las byung ba'i shes pas/ de dag gi gnas 'khor dang spyod pa zhes bya ba ji ltar 'dug pa mthong ngo // der sems can dag las gang gis skye bar 'gyur snyam nas/ des thos pa las byung ba'i shes pas brtags na/ tshul khrims dang ldan par gyur cing // sems kyi rgyud sems pas bsgoms pa gang gis sbyin pa sbyin/ tshul khrims bsrungs/ chos mnyan par byas pa'i sbyin bdag de la la gnas sbyin pa po grogs su gyur pa gzhan zhig // des snying brlan cing dge ba'i sems dang ldan pa/ dad pas sems brlan pa/ 'di ltar yang sems la rtog par byed de/ sbyin bdag 'di ni bsod nams dang ldan pa zhig go// da bdag la yang rdzas kyi rnam pa de snyed yod na/ de ltar bdag gis kyang gzhan dag la sbyin par bya'o snyam sems na sbyin pa la sems dang ba des lus dang bral nas bde 'gro mtho ris kyi 'jig rten 'khor dang spyod pa'i lha rnams kyi nang du skye bar 'gyur ro// der skyes nas kyang yul du mas snying rab tu myos pa rnams rtag tu ldan par gyur te/ sil snyan sna tshogs sgra 'byin pa'i nye ba'i tshal dang / bai DUr+ya dang / nor bu'i lan kan bres pa'i rdzing rnams na gser gyi pad ma sa khebs pa dang / bya'i tshogs kyi rnam pa sgra 'byin pa'i tshal dang / nye ba'i tshal de rnams na/ bya myos pa sgra 'byin pa nyams dga' bar byed pa dag na dga' bar byed la/ kha cig ni shing ljon pa tshang tshing dag gi nang na khu byug dang / rma bya sgra snyan pa chags su rung ba 'byin pa rnams na lha mo dag dang lhan cig dga' bar byed do// kha cig ni pad ma'i tshal sdong bu ni bai DUr+ya 'dab ma ni gser/ ze ba rdo rjer 'dug pa rnams kyi nang na dga' bar byed do// kha cig ni rgun chang gi tshal rnams na 'bras bu nye phan gyis myos pa'i lha mo yul la rnam par chags pa rnams dang lhan cig rgun chang 'thung bar byed do// kha cig ni ri'i zom bai DUr+ya'i rdos gcal bkram pas rnam par phye ba'i sa phyogs rnams na dga' bar byed do// kha cig ni ri'i zom mu men gyis gtams pa'i chu gtsang ma dri ma med pa 'bab pa'i chu bo rnams kyi nang na sdug pa dag dang lhan cig dga' bar byed do// kha cig ni 'bab stegs dang sa gzhi mu tig gi bye ma bdal ba dag na chu bsil la dang zhing gtsang ste dri ma med pa rnams kyi nang na dga' bar byed do// kha cig ni rin po che sna bdun gyis brgyan pa'i yang thog nam mkha' la thug pa rnams kyi nang na dga' bar byed do// kha cig ni lha mo'i tshogs kyis yongs su bskor nas/ sil snyan yan lag lnga dang ldan pas dga' bar byed do// kha cig ni dpag bsam gyi shing ljon pa la dril bu g.yer ka'i sgra drag tu 'khrol bas mdzes pa rnams kyi nang na dga' bar byed do// kha cig ni dus tshigs drug gi tshal shing ljon pa dag dang nye ba/ rtag tu dga' ya yar gyur pa rnams kyi nang na snying du sdug cing 'dod pa rnams dang lhan cig dga' bar byed do// kha cig ni sa phyogs gser btso mas brgyan pa dang / ri bo'i zom gyi steng du 'dzegs nas sa phyogs kyi chu bo rnams la yang lta bar byed de/ de ltar rang gi las kyis sprul sprul pa'i lha'i bde ba dpe med pa rnam pa sna tshogs myong ngo // de ltar sred pa la rnam par chags pa'i lha rnams kyi mig gzugs dang kha dog 'dod pa sdug pa yid du 'ong ba rnam pa du ma dag gis chog mi shes so// rna ba yang yul bde ba sgra snyan pa gsal ba yid du 'ong ba rnam pa du ma dag gis chog mi shes so// sna yang yul bde ba dri zhim pa bsung che ba yid du 'ong ba rnam pa du ma dag gis chog mi shes so// lce yang yul bde ba ro zhim pa bro che ba yid du 'ong ba rnam pa du ma dag gis chog mi shes so// lus kyang yul bde ba reg bya 'dod pa 'jam pa yid du 'ong ba rnam pa du ma dag gis chog mi shes so// yid kyang yul rnyog pa med pa 'dod pa sdug pa yid du 'ong ba rnam pa du ma dag gis chog mi shes te/ de ltar dbang po drug yul la chags pa'i lha rnams chog mi shes pa yin no// ji ltar yul rnams kyis sred pa spel ba de ltar 'phel bar 'gyur te/ me 'bar ba bzhin la de yang yul gyi bde ba ji ltar dmigs pa de ltar rnam pa du mar 'phel bar 'gyur ro// sred pa des bsgribs pa'i lha chog mi shes par gyur pa rnams shin tu bde ba'i mtha' dmigs su med de/ de ltar ji srid du 'dod pa sdug pa yid du 'ong ba legs par byas pa'i las de zad par ma gyur pa de srid du/ lha'i bde ba dpe med pa rnam pa du ma myong ngo // de phyis lha'i 'jig rten de nas 'chi bar 'gyur te/ shi nas kyang rang gis byas pa'i las kyis sems can dmyal ba dang / dang / dud 'gro'i nang du skye bar 'gyur ro// gal te mi rnams dang skal ba mnyam par mi'i nang du skyes na/ de las de dang rgyu 'thun par tshogs gcig tu spyod pa rgya mtsho'i tshong pa'am/ tshong rdal du gnas pa'am/ ri bo'i bar na gnas par 'gyur la gnyen che ba dang 'brel pa dang rang dgar gnas pa dang / rgyal po la rag las par mi 'gyur ba dang / shin tu 'byor pa dang / rang dbang du 'gyur ba mthong ngo // de nas yang dge slong las kyi 'bras bu rnam par smin pa shes pa de/ lha pi bang can gsum pa'i gnas la rtog par byed de/ des thos pa las byung ba'i shes pas lha de rnams kyi gnas skyil mo krung gi steng du skyes zhes bya ba ji ltar 'dug pa mthong ngo // der sems can dag las gang gis skye bar 'gyur snyam nas des thos pa las byung ba'i shes pas brtags na/ snying rje dam pa dang ldan pa gang gis sems can chus khyer ba'am/ lo nyes byung nas ltogs te srog chad la thug pa la byams pas brlan pa'i yid kyis bu bzhin skyong bar byed cing dgos pa med kyang sems pas bsgoms pa'i snying kho nas yang dag par bskyabs na/ de lus dang bral nas bde 'gro mtho ris kyi 'jig rten skyil mo krung du gnas pa'i lha rnams kyi nang du rdzus te skye bar 'gyur ro// de na lha dang lha mo gnas la/ lha gzhan yang phyogs gzhan na lhan cig nye bar gnas te/ lha'i bu de lha'i skyil mo krung bcas pa'i steng du skyes so// de la lha de bu'i blo skye la lha mo de yang de bzhin du bu'i blo skye'o// de nas lha'i bu de yang de gnyis la pha ma'i blo skye'o// de dag dang lha'i bu de nyid dang rtse bar byed de/ ji ltar 'dzam bu'i gling na mi shin tu dga' ba rtse ba de ltar de dag kyang lha'i 'jig rten na lha dang skyil mo krung gi steng na gnas pa de dang rtse bar byed do// 'di ltar bu khyod bdag cag gi bur gyur pa ni 'bras bu dang bcas pa yin te/ khyod bdag cag gis lha'i tshal dang nye ba'i tshal dang / lteng ka thams cad du bde ba bskyed par bya'o// ri'i zom dang gser gyi lcug ma'i dra bas bres pa dang / mtshe'u dang 'bab chu phun sum tshogs pa dang / lcug ma'i khyim phun sum tshogs pa dang / pad ma'i rdzing rnams na gser gyi pad mas khebs shing bung bas mdzes pa dang / chu dang ba ldan pa dang / chang chu bo ltar 'bab pa dang / rgun chang ro zhim po sna tshogs kyi rgyags pa skyed par byed pa'i mtho ris thams cad du khyod dang lhan cig dga' bar bya ste/ der khyod dang bdag cag lhan cig dga' bar bya'o// de nas lha'i bu des pha ma de gnyis la 'di skad ces smras so// bdag la yab yum gyis rnam pa 'di lta bu stsal ba gang lags pa de ni bdag bde 'gror skyes pa 'bras bu mchis so// bdag kyang yab yum la gus par bgyid pa dang gus par mnyan par bgyi'o// de nas lha de yid rab tu dga' nas lha'i bu de blangs te/ lha mo dang lhan cig 'dzam bu nad char 'bebs zhes bya ba'i tshal der 'dong bar byed do// lha de yang lha mos bskor cing // lha'i bu de yang de dag thams cad dang 'dzam bu nad char 'bebs kyi tshal der dong ba dang / tshal de 'dzam bu na da'i shing ljon pa thams cad dang / me tog gi tshogs 'phyang ba dang / kha cig 'bras bu'i tshogs 'phyang ba rnams kyis khebs pa yin no// me tog gi shing ljon pa gang yin pa de dag ni shin tu dri zhim pa dpag tshad lngar 'byung ba'i me tog kha dog dang dbyibs sna tshogs dag 'thor bar byed de/ 'di lta ste sngon po dang / ser po dang / ljang gu dang / dmar po dang / btsod ka dag go// dbyibs sna tshogs pa dag ni 'jog po ltar zlum pa dang / ring po dang / gru bzhi dang / lha'i dga' ba dang 'thun pa'i rna ba'i gong rgyan dang / gdub kor 'gran pa lta bur gyur pa mthong ngo // de nas lha des lha'i bu de la 'di skad smras so// bu 'di ni 'dzam bu chu bo char 'bebs zhes bya ba'i tshal yin la/ tshal 'di ni dga' dga' ltar me tog rgyas pa yin te/ shing ljon pa phan tshun rlung gi shugs kyis bskyod pa dang / lha'i tshogs thams cad la 'thor bar byed do// bu der khyod dang bdag cag lhan cig dga' bar byos shig // rtses shig // dga' dgur spyad par gyis shig // bu khyod kyang lha mo'i tshogs snying du sdug cing mdzes pa dang ldan pa rtag tu yid du 'thad pa rnams dang dga' dgur spyod par 'gyur ro// de skad smras nas tshal der yang thams cad rtse ba'i don du 'jug par byed de/ tshal de na lha'i bya 'bod pa zhes bya bas lha'i bu gang yin pa de dag la 'di ltar tshigs su bcad de smras pa/ bzang po khyod ni legs par byon// khyod kyis legs byas byas dang ldan// tshul khrims rnam pa bdun bsrungs pa// de yi 'bras bu 'dir 'ongs so// tshul khrims 'bras bu bde ba ni// lha yi 'jig rten rnams su smin// sgrol bar byed pa'i tshul khrims kyis// 'khor ba 'di las sgrol bar byed// tshul khrims chu ni rnam dag pas// sems brtan gang zhig 'khru byed pa// 'dzam bu gser gyi me tog gis// lha yi yul du de 'khru'o// tshul khrims sa bon bskyed nas su// tshul khrims sna tshogs rnams la ni// 'di ltar lha yi yul rnams kyis// khyod ni rtse zhing spyod par byed// mi gang rtag tu yid dul zhing // tshul khrims kyis ni brgyan pa rnams// gang na bde ba mtha' yas pa// lha yi gnas su de 'gro'o// legs par bya ba byas pa'i mi// bde las bde ba mchog tu 'gro// tshul khrims kyis ni yongs spel rnams// lha yi gnas na rtse bar byed// tshul khrims skas la 'dzegs pa yi// mi rnams bde 'gror rab tu 'gro// shes pas yongs su spel ba rnams// ye shes kyis ni mkha' la gzhol// de bas tshul khrims rtag srung zhing // sbyin shes dka' thub nor rnams kyis// dug dang mtshon dang me lta bu'i// tshul khrims 'chal pa rtag tu spongs// de ltar tshul khrims legs bsrungs pa// mi ni bzang 'gror khrid par byed// bde gnas thob par bya ba la// tshul khrims lta bu gang yang med// de ltar bya 'bod pa po de rnams kyis lha'i bu de'i sems la gzung du rung ba'i tshigs su bcad pa rnams kyis mngon par dga' bar byas shing rjes su dga' bar byas pa dang / lha'i bu des bya'i sgra dbyangs de dag yid la bzung nas rjes su dga' bar byed do// de rjes su dga' bar byas nas/ de nas yang pha de dang lhan cig tshal der 'jug par byed do// de nas dpag bsam gyi shing ljon pa rnams kyis mdzes par byas pa'i tshal de nyi ma ltar gsal zhing rnam par mdzes pa 'bum phrag du ma'i tshogs dang ldan pa de na 'bab chu dang lteng kas brgyan pa/ bai DUr+ya dang dngul gyi shing ljon pa rnams kyis kyang nye bar mdzes par byas pa nyams dga' ba rnam pa du ma de dag mthong nas lha'i bu skyes nas yun ring du ma lon pa de shin tu dga' ba dpe med pa thob bo// de nas de'i bar skabs su tshal de na rnam par rgyu ba na lha mo khyim thab shi ste yun ring du ma lon pa gzhan dag gis mthong ngo // de nas lha mo'i tshogs de dag gis lha'i bu gsar du byung ba 'di la chung ma med par yang rig // de byad gzugs dang ldan par mthong nas/ dgod par byed/ rtse bar byed/ sgeg par byed/ bro gar byed cing rol mo'i sgra dang / sil snyan dang bcas pa thams cad lha'i bu de'i drung du rgyug par byed do// lha'i bu yang pha ma dag bor 'dod pas bsgribs pa'i yid kyis lha mo de dag ga la 'khod pa der rgyug par byed do// de nas de dag phan tshun mthong nas/ lha de dag lha mo de dag dga' ba skyes shing bde ba dpe med pa nye bar skyes so// phan tshun dga' ba skyes pa de rnams kyang sil snyan yan lag lnga dang ldan pas ji ltar bde ba sna tshogs la gnas pa'i lha gzhan dag dga' bar byed pa de ltar dga' bar byed de/ ri dang / nags tshal dang / lteng ka dang / gser dang / dngul dang / spug dang / gser btso ma'i ri'i zom dang / mu tig gi bye ma bad la ba dang / dngul gyi rdo dang / lha'i pad mas rdzing khebs pa dang / bya sna tshogs sgra snyan pa 'byin pa dang / chu bo dang / 'bab chu dang / lteng kas brgyan pa rnams su lha mo de rnams dang lhan cig dga' bar byed do// lha'i bde ba dang ldan pa de ri nas ri dang skyed mos tshal nas skyed mos tshal du 'gro bar byed do// de ltar ngo mtshar gyi sems bsgribs pa de lha'i 'jig rten rmad du byung ba mthong nas/ ji srid du 'dod pa sdug pa yid du 'ong ba byas shing bsags pa'i las de zad par ma gyur pa de srid du de dag dang lhan cig dga' bar byed do// de nas de'i tshe zad pa dang / lha'i 'jig rten de nas 'chi bar 'gyur te/ shi nas kyang las nye bar 'gro ba ji lta ba bzhin sems can dmyal ba dang / dang / dud 'gro'i nang du skye bar 'gyur ro// gal te mi rnams dang skal ba mnyam par mi'i nang du skyes na/ de las de dang rgyu 'thun par rgyal po'am blon po chen por 'gyur la/ skye bo thams cad dga' ba dang / byad gzugs bzang po dang ldan pa dang / yon tan dang ldan par 'gyur ba mthong ngo // de nas yang dge slong las kyi 'bras bu rnam par smin pa shes pa de/ lha pi bang can gsum pa'i gnas la rtog par byed de/ des thos pa las byung ba'i shes pas brtags na/ lha pi bang can gsum pa'i gnas spyod pa dang ldan pa zhes bya ba ji ltar 'dug pa mthong ngo // der sems can dag las gang gis skye bar 'gyur snyam nas/ des thos pa las byung ba'i shes pas brtags na/ legs par byas pa'i las ji ltar yod pa bzhin spyod pa/ sems can dag 'dzings te 'thab pa'am tshal khung stug po'i nang du song nas/ srog la the tshom za ba 'chi ba la thug pa dag thar par byas shing // sems can la phan pa'i sems dang ldan pa dang / shin tu bsdams pa dang / lus dang / ngag dang / yid kyi tshul khrims spyod na/ de lus dang bral nas bde 'gro mtho ris kyi 'jig rten spyod pa dang ldan par gnas pa'i lha rnams kyi nang du skye bar 'gyur ro// der skyes nas kyang zla ba'i 'od dang mtshungs pa de kun nas gzi brjid ni 'bar/ dbang po dul ba'i bde ba dang ni ldan/ 'dod pa'i yon tan lnga rnams kyis nyin gcig bzhin du ni rtse/ lha mo'i tshogs du ma dang ni nye bar spyod/ lha'i phreng ba dang gos ni gyon/ yang dang yang du 'jo sgeg ni byed/ tshal dang nye ba'i tshal dang 'bab chu'i dngo mang po rnams su ni rtse ste/ de ltar de rtse ba na shel gyi tshal zhes bya ba der 'gro bar byed do// tshal de na shel gyi shing ljon pa thams cad kyis kun nas gsal ba yin la shing ljon pa me tog dang 'bras bus khebs pa de dag gi me tog dang lo ma phun sum tshogs pa rnams kyang ji ltar lhang tsher ltar gsal ba'am me long ltar gsal ba yin no// 'bras bu rnams kyang gru bzhi dang zlum por skyes te/ me long bzhin du gsal ba yin no// de nas lha de gang gi tshe tshal de'i nang du zhugs pa dang / de'i tshe rang gi lus kyi gzugs brnyan 'bum snyed 'byung ba mthong ngo // des gzugs brnyan shin tu rgya che ba me tog phreng ba dang / byug pas rnam par brgyan pa phun sum tshogs pa de dag mthong nas de brgya 'gyur du dregs pa skye ste/ kye e ma bdag gi gzugs brnyan gyi rnam pa ji snyed 'byung ba 'di dag lha gzhan rnams la rnam pa de lta bu mi 'byung ngo snyam mo// 'jig rten skyong ba mig mi bzang de tshal de'i nang du zhugs nas/ 'jig rten gyi bya ba dag la rtog par byed do// tshal de'i mthu ni 'di lta bu yin te/ gal te sa dang bar snang la rgyu ba'i gnod sbyin dag gis 'dzam bu'i gling gi sems can rnams kyi dbang gi 'bras bus chos dang chos ma yin pa byas pa de dag rings par ma sbran na ji ltar mi chos dang ldan pa'am/ mi chos dang mi ldan pa byung ba de ltar shel gyi shing ljon pa rnams kyi tshal de'i nang du mthong la/ phyis gnod sbyin dag rgyal po chen po la mi'i bya ba'i rnam pa sbron par byed do// de nas mig mi bzang de mir gtogs pa'i mi chos dang chos ma yin pa byas pa thams cad mthong nas tshal de la mgu'o// gal te mi chos dang mi ldan zhing chos kyi rjes su mi 'jug pa dag byung na/ dge ba dang mi dge ba dag de bzhin du brgya byin la sbron par byed do// de ltar tshal de'i mthu mthong nas/ de nas lha de tshal de na gzugs dang / sgra dang / dri dang / ro dang / reg bya 'dod pa sna tshogs kyis myos te/ ci srid du 'dod pa sdug pa yid du 'ong ba byas shing bsags pa'i las de zad par ma gyur pa de srid du de na dga' bar byed do// de phyis lha'i 'jig rten de nas 'chi bar 'gyur te/ shi nas kyang las nye bar 'gro ba ji lta ba bzhin 'khor ba na sems can dmyal ba dang / dang / dud 'gro'i nang du skye bar 'gyur ro// gal te mi rnams dang skal ba mnyam par mi'i nang du skyes na/ de las de dang rgyu 'thun par rtag tu yang dag pa'i lta ba dang ldan la/ chos kyi gnas la 'byor cing 'grub pa chen por 'gyur ba mthong ngo // de nas yang dge slong las kyi 'bras bu rnam par smin pa shes pa de/ lha pi bang can gsum pa'i gnas la rtog par byed de/ des de dag gi gnas gzhan bcu gcig pa ni ma mthong ngo // rgyal chen bzhi'i lha rnams kyi gnas rnam pa bzhi po kun tu rgyu zhes bya ba kho nar zad de/ gang de dag ni ri'i rgyal po ri rab kyi ngos la 'khor ro// gzhal med khang dang ldan pa'i lha gang yin pa de dag la mu stegs pa gzhan dag gza' dang / skar ma dang / rgyu skar dag yin par 'du shes te/ de rnams kyi rags pa bgrangs na bye ba phrag sum cu rtsa drug yod do// de nas las gang gis der skye bar 'gyur snyam nas/ des thos pa las byung ba'i shes pas brtags na/ der yang lus dang ngag gi tshul khrims bdun po rnam pa sna tshogs kyis der skye'o// de la lus kyi rnam pa gsum dang / ngag gi rnam pa bzhi ste/ mdor bsdu na/ sems can rnams las kyi dbang gi 'bras bu rnam pa du mas der skye bar 'gyur ro// de'i phyir sems can rnams kyi las dge ba dang / mi dge ba byas pa'i rkyen gyi bye brag gis shes par byed do// nyi ma dang zla ba de yang lha kun du rgyu ba de rnams ri'i rgyal po ri rab kyi ngos la 'khor ba'i sar 'khor bar byed de/ rlung 'khor los bskor ba zhes bya ba gang gis byas pa des/ lha de dag thams cad ri'i rgyal po ri rab de la 'khor bar byed do// de dag gi bar yangs pa na 'jig rten skyong ba yul 'khor skyong dang ku be ra gnyis gnas te/ lha de rnams rgyal po chen po de dag dang lhan cig gling bzhi rnams su kun du rgyu'o// nor bu sngon po dang / ser po dang / ljang gu sna tshogs kyi gzhal med khang rnams kyi nang na snga ma bzhin du sbyar te/ de dag ji srid du 'dod pa sdug pa yid du 'ong ba byas shing bsags pa'i las de zad par ma gyur pa de srid du/ kun tu rgyu ba de dag na 'dod pa'i yon tan lnga ji ltar 'dod pa rnams kyis dga' bar byed do// de'i las zad nas de nas yang las nye bar 'gro ba ji lta ba bzhin sems can dmyal ba dang / dang dud 'gro'i nang du skye bar 'gyur ro// gal te mi rnams dang skal ba mnyam par mi'i nang du skyes na/ de las de dang rgyu 'thun par rtag tu yul nas yul du 'gro ba'i ngang du 'gyur te/ 'di ltar tshul khrims kyi rgyu des bde yang rung // mi bde yang rung glo bur du yul gzhan kun tu 'gro bar 'gyur ba mthong ngo // de nas yang dge slong las kyi 'bras bu rnam par smin pa shes pa de/ rgyal chen bzhi'i lha rnams kyi gnas la rtog par byed de/ des thos pa las byung ba'i shes pas brtags na/ gnas skabs gzhan gcig kyang shes par ma nus la/ gnas skabs gzhan gcig kyang mthong bar ma gyur nas/ de 'di snyam du sems te/ rgyal chen bzhi'i lha rnams ni mtha' yas te/ de ltar mtha' med do snyam mo// rang gi las kyis ri rab la tshal dang / nye ba'i tshal bzhi dag tu dga' bar byed cing skor bar byed do// ri rab kyi ngos gang la nyi ma 'khor ba'i ngos de dang des mi'i gnas gang du ri rab kyi grib ma de 'bab ste/ de ltar de 'dzam bu'i gling du mtshan mor 'gyur ro// byang phyogs na rlung 'khor lo'i gzugs zhes bya ba yongs su 'khor zhing // des byang phyogs kyi skar ma gang yin pa de dag thams cad 'char du mi ster la/ nub tu yang mi ster te/ de ltar rlung gi dbang gis phyogs su 'khor zhing 'dug go// mu stegs pa gzhan de nyid ma mthong zhing skar ma'i dpyad mngon par mi shes la phyogs gcig tu lta ba'i mu stegs pa de dag gis mthong nas/ 'di ltar de ni chu srin byis pa gsod yin te/ nub tu mi ster la/ drang srong bdun dag gis 'jig rten 'dzin to snyam mo// de ltar des rgyal chen bzhi'i lha rnams ma lus par mthong zhing sa dang bcas pa la yang dag pa ji lta ba bzhin mthong nas 'khor ba la yid byung ngo // de ltar de dag mthong nas lha rnams kyi ltung ba'i sdug bsngal mngon par brtags nas yid byung ste/ 'khor ba na gnas su rung ba rtag pa'am/ brtan pa'am/ ther zug pa'am/ mi 'gyur ba'i chos can gang yang med la/ 'du ba dang 'bral ba'i bgo skal la spyod pa/ las kyi bgo skal la spyod pa/ las kyi skye gnas pa/ las la rton par mi byed pa med de/ de ltar dge slong des thos pa las byung ba'i shes pas brtags so// de nas yang rnal 'byor spyod pa nang gi chos la chos kyi rjes su lta zhing gnas so// de ltar dge slong de byis pa so so'i skye bo kun gang la dga' ba de la rag las par 'gyur te/ sred pa'i rgyu bskyed pa de dag 'di ltar bdag cag mtho ris su skye bar 'gyur zhing der bdag cag bde bar gyur cig snyam nas tshangs par spyad pa spyod do// de ltar spyod pa de la yang dge slong de lha'i bde ba rnam pa gzhan dag la yang dmigs shing thos pa las byung ba'i shes pas mthong nas dga' bar mi byed/ chags par mi byed/ ro myong bar mi byed la/ bdud dang lhan cig 'gyed par nus shing 'khor ba'i rgya mtsho las rgal ba'i bsam pa can yin te/ de ltar dge slong de sa gzhan bcu bdun pa la zhugs so// sa bla'i gnod sbyin dag gis de thos nas dga' ste/ bar snang la spyod pa'i gnod sbyin rnams la mngon par bsnyad do// de dag gis kyang rgyal chen bzhi pa rnams la bsnyad la/ snga ma bzhin tshad med 'od kyi lha rnams kyi bar la gcig nas gcig tu bsnyad do// 'di ltar lha dag 'dzam bu'i gling na rigs kyi bu grong che ge mo zhig dang / grong rdal mang ge mo zhig dang / rigs ga ge mo zhig dang / yul che ge mo zhig nas mi mang ge mo zhes bya ba skra dang kha spu bregs nas gos ngur smrig bgos te/ dad pas khyim nas khyim med par rab tu byung ngo // dge slong de bdud dang lhan cig 'gyed par 'bad cing brtson la srid pa nyam nga ba las rgal ba'i bsam pa yod do// de ltar tshad med 'od kyi lha rnams kyis thos nas yid mchog tu dga' zhing de dag la lha bdag cag ni dga' ste/ gang mi'i 'jig rten du mi chos dang ldan zhing chos kyi rjes su 'jug pa dag nges par 'byung la/ ye shes rtsom pa goms par byed/ yongs su spyod par byed/ bdud dang lhan cig 'gyed par byed de/ bdud kyi phyogs ni dma'o// dam pa'i chos kyi phyogs ni mtho'o// sangs rgyas rnams kyis bshad pa'i dam pa'i chos ni 'phel lo zhes lha de dag la bsnyad do// de nas yang dge slong de tshul khrims la rab tu rnam par dpyod par byed de/ tshul khrims med pa'am shes pa med pa ni mtho ris kyi 'jig rten du lhar skye ba med do snyam nas/ des thos pa las byung ba'i shes pas brtags na/ tshul khrims tsam gyis ni mtho ris su skye bar 'gyur ro// sbyin pas ni der skye bar mi 'gyur zhing longs spyod shin tu che bar 'gyur la/ shes pas ni de nas shi nas ngan song du 'gro bar mi 'gyur ro// de la tshul khrims gang dang rnam pa dus lha'i 'jig rten gang du skye bar 'gyur snyam nas/ des brtags na tshul khrims rnam pa bdun gyis lha'i ris drug rnams kyi nang du tha ma dang 'bring dang mchog tu skye bar 'gyur te/ srog gcod pa spangs pa'i tshul khrims kyis rgyal chen bzhi pa rnams kyi nang du skye bar 'gyur ro// srog gcod pa dang / ma byin par len pa spangs pas sum cu rtsa gsum pa rnams kyi nang du skye bar 'gyur ro/ srog gcod pa dang / ma byin par len pa dang / 'dod pas log par g.yem pa spangs pas 'thab bral ba rnams kyi nang du skye bar 'gyur ro// sdom pa blangs te srog gcod pa dang / ma byin par len pa dang / 'dod pas log par g.yem pa spangs shing dang phra ma dang / tshig rtsub po dang / ngag kyal pa spangs pas dga' ldan pa rnams kyi nang du skye bar 'gyur ro// 'jig rten pa'i sdom pa blangs te/ sangs rgyas 'ba' zhig la dad la/ srog gcod pa dang / ma byin par len pa dang / 'dod pas log par g.yem pa dang / dang / phra ma dang / tshig rtsub po spangs pas 'phrul dga' ba rnams kyi nang du skye bar 'gyur ro// de bzhin du srog gcod pa dang / ma byin par len pa dang / 'dod pas log par g.yem pa dang / dang / phra ma dang / tshig rtsub po dang / ngag kyal pa spangs pas gzhan 'phrul dbang byed kyi lha rnams kyi nang du skye bar 'gyur ro// de ltar dge slong de las dang tshul khrims su 'brel pa rnams lha'i 'jig rten du skye ba la rjes su sems te/ sdom pa blangs pa'i gang zag gang du ji ltar skye bar 'gyur snyam nas/ des thos pa las byung ba'i shes pas brtags nas/ srog gcod pa spangs pa'i sdom pa blangs pa ni de rgyal chen bzhi pa rnams kyi nang du skye bar 'gyur te/ srog gcod pa spangs pa snga ma bas/ bong tshod dang / brtson 'grus dang / kha dog dang / dbang phyug dang / tshe dag ches ring bar 'gyur ro// srog gcod pa dang / ma byin par len pa dag spangs pa'i sdom pa blangs pa ni sum cu rtsa gsum pa rnams kyi nang du skye bar 'gyur te/ spangs pa de dag pas bong tshod dang / brtson 'grus dang / spro ba dang / gzugs dang / stobs dang / dbang phyug dang / tshe dag mchog tu ring bar 'gyur ro// srog gcod pa dang / ma byin par len pa dang / 'dod pas log par g.yem pa spang ba kun tu bsten cing bsgoms te mang du byas pas 'thab bral ba rnams kyi nang du skye bar 'gyur te/ spangs pa de dag pas de bong tshod dang / kha dog dang / dbang phyug dang / tshe dang / gzugs la sogs pa ches bzang bar 'gyur ro// dga' ldan pa rnams kyi nang du sems dang shes pa gnyis kyi khyad par gyis bong tshod dang / kha dog dang / dbang phyug dang / dad pa dang / bde ba khyad par can du 'gyur ro// srog gcod pa dang / ma byin par len pa dang / 'dod pas log par g.yem pa dang / dang / phra ma spangs pa'i sdom pa la gnas pa ni 'phrul dga' ba rnams kyi nang du skye bar 'gyur te/ spangs pa de dag pas de bong tshod dang / dbang phyug dang / bde ba dang tshe ring ba dag ches mchog tu 'gyur ro// srog gcod pa dang / ma byin par len pa dang / 'dod pas log par g.yem pa dang / dang / phra ma dang / tshig kyal pa spangs pa'i sdom pa la gnas pa ni gzhan 'phrul dbang byed rnams kyi nang du skye bar 'gyur te/ spangs pa de dag pas de bong tshod dang / dbang phyug dang / bde ba dang / mthu dang / gzugs dang / tshe dag ches lhag par 'gyur zhing bdud sdig can gyi tshig nyan par mi 'gyur la/ de des thub par mi 'gyur ba mthong ngo // de nas yang dge slong las kyi 'bras bu rnam par smin pa shes pa de/ tshul khrims mtho ris su skye ba'i sa bon du ji ltar 'gyur snyam nas shin tu zhib mor dpyod de/ des brtags na sems dang sems las byung ba chen pos tshul khrims chung ngu dang 'bring dang chen por 'gyur/ 'dod pa na spyod pa'i lha drug rnams kyi nang du sems kyi khyad par gyis sems las byung ba khyad par du 'gyur la/ sems las byung ba'i tshul khrims kyi khyad par gyis skye ba khyad par du 'gyur ba mthong ngo // de nas yang dge slong de tshul khrims la dpyod par byed de tshul khrims rnam pa du yod snyam nas/ des brtags na tshul khrims rnam pa gnyis te/ 'jig rten pa lhan cig skyes pa dang / 'du ba byas pa'o// de la lhan cig skyes pa ni bcos ma ma byas pa'o// 'du ba ni bcos ma byas pa'o// yang tshul khrims rnam pa gnyis te/ khyim na gnas pa'i spyod pa dang / khyim na mi gnas pa'i spyod pa'o// de la khyim na gnas pa'i spyod pa ni bslab pa'i gzhi lnga'o// khyim na mi gnas pa'i spyod pa ni bslab pa'i gzhi so so thar pas rab tu byung ba rnams kyi'o// 'o// 'phags pa dam pa'i tshos dran pa ce bar gzhag pa/ yang tshul khrims rnam pa gnyis te/ sna gcig spyod pa dang / du ma spyod pa'o// de la sna gcig spyod pa ni bslab pa'i gzhi gcig 'dzin pa'o// du ma spyod pa ni gnyis sam/ gsum 'dzin pa'o// yang rnam pa gnyis te/ skye mched dang / skye mched ma yin pa'o// de la skye mched ni tshe rabs thams cad du bslab pa'i gzhi 'dzin pa'o// skye mched ma yin pa ni 'di ltar sems kyi khyad par gyis sam/ spro ba'i khyad par gyis bslab pa'i gzhi 'dzin pa'o// yang rnam pa gnyis te/ rnyog pa dang bcas pa dang / rnyog pa med pa'o// de la rnyog pa dang bcas pa ni mtho ris su skye bar 'dod pa'i sems so// rnyog pa med pa ni mya ngan las 'da' bar 'gro bar 'dod pa'o// yang rnam pa gnyis te/ 'jig rten pa dang / 'jig rten las 'das pa'o// de la 'jig rten pa ni zag pa dang bcas pa'o// 'jig rten las 'das pa ni zag pa med pa'o// yang rnam pa gnyis te/ bdag 'dzin pa dang / gzhan 'dzin pa'o// de la bdag 'dzin pa ni bdag nyid kyis tshul khrims 'dzin pa'o// gzhan 'dzin pa ni gzhan yang rigs pa'i tshul khrims la 'jog par byed pa'o// yang rnam pa gnyis te/ 'jug pa dang / ldog pa'o// de la 'jug pa ni 'khor bar 'jug par byed pa'o// ldog pa ni ye shes kyi rgyu ste mi slob pa'i ye shes la dmigs pa'o// yang rnam pa gnyis te/ ye shes dang ldan pa dang / sbyin pa dang ldan pa'o// de la sbyin pa dang ldan pa ni longs spyod chen po thob pa'o// ye shes dang ldan pa ni mya ngan las 'das pa thob pa'o// yang rnam pa gnyis te/ phyi rol du spyod pa 'jug pa dang / nang du spyod pa 'jug pa'o// de la phyi rol du spyod pa 'jug pa ni lus la rten pa'o// nang du spyod pa 'jug pa ni sems rab tu dad pas byas pa'i sems dang ngag go// yang rnam pa gnyis te/ goms pa dang / ma goms pa'o// de la goms pa ni tshe rabs du ma dag tu goms pa'o// ma goms pa ni tshe gcig tu goms pa ste/ de ltar dge slong de rnam pa du mas tshul khrims rnam pa gnyis gnyis la dpyod par byed do// de nas yang dge slong de shin tu zhi ba por tshul khrims rab tu rnam par 'byed par byed de/ tshul khrims sna tshogs du yod/ rnam pa du yod snyam nas des brtags na/ tshul khrims rnam pa gsum ste/ phyogs gcig pa dang / phyogs gcig pa ma yin pa dang / mtho ris su 'gro ba'o// de la phyogs gcig pa ni bslab pa'i gzhi gcig 'dzin pa'o// phyogs gcig pa ma yin pa ni bslab pa'i gzhi gnyis sam gsum 'dzin pa'o// mtho ris su 'gro ba ni bslab pa'i gzhi tshogs par 'dzin pa'o// yang rnam pa gsum ste/ nor la sred par byas pa dang / nor la sred par ma byas pa dang / lhan cig skyes pa'o// de la nor la sred par byas pa ni stobs 'gyed pas 'tsho ba'o// nor la sred par ma byas pa ni na dbu can rnams kyi'o// lhan cig skyes pa ni mya ngan chen pos thebs pa yin te 'di ni chung ngo // yang rnam pa gsum ste/ bsam gtan dang lhan cig spyod pa dang / bsam gtan ma yin pa dang lhan cig spyod pa dang / langs nas lhan cig spyod pa'o// de la bsam gtan dang lhan cig spyod pa ni 'jig rten pa rnams kyi rkyen med pa'i bar gyis 'dod chags la sogs pa skyed par mi byed pa'o// bsam gtan ma yin pa dang lhan cig spyod pa ni phyi rol pa rnams kyi bsam gtan med kyang de ltar tshul khrims su 'gyur ba yin no// yang langs nas lhan cig spyod pa ni skyon gang dmigs nas de dag des yongs su spong bar byed pa yin te/ ji ltar chang gis myos nas mi gtsang ba kun tu spyod do// des chang de so sor gcod par byed pa bzhin no// yang rnam pa gsum ste/ ngan g.yo byed pas srung ba dang / ngan g.yo byed pa ma yin pas srung ba dang / lhan cig skyes pa'o// de la ngan g.yo byed pas srung ba ni nyon mongs shing 'bras bu chung ba'o// ngan g.yo byed pa ma yin pas srung ba ni 'bras bu che ba'o// lhan cig skyes pa ni sems las byung ba'i bye brag gis 'bras bu che ba'am// 'bras bu chung bar 'gyur ba'o// yang rnam pa gsum ste/ rkyen gyis 'dzin pa dang / rkyen med pas 'dzin pa dang / bya ba ma yin pa'o// de la rkyen gyis 'dzin pa ni bslab pa'i gzhi tshul khrims yang dag par blangs pa de rkyen rnyed nas srung ba yin te/ bslab pa'i gzhi bsdus nas 'dzin pa'o// rkyen med pas 'dzin pa ni gang rkyen med pa des srung ba'o// bya ba ma yin pa zhes bya ba ni rigs chen por skyes pa rnams kyi bya ba ma yin pa sdig pa mi byed pa'o// de la rkyen gyis 'dzin pa ni sems las byung ba'i bye brag gis 'dzin te 'bras bu che ba yin no// rkyen med pas 'dzin pa ni de rnam par mi shes te 'bras bu chung ba yin no// bya ba ma yin pas byas pa ni 'jig rten 'dir legs par byed pa yin te/ 'bras bu che ba'am/ slar chung bar 'gyur ro// yang rnam pa gsum ste/ bla mas 'jigs pa dang / bla ma ma yin pas 'jigs pa dang / ngan song du 'gro bas 'jigs pa'o// de la gang bla mas 'jigs nas tshul khrims len pa de ni chung ba yin no// gang bla ma ma yin pas 'jigs nas len pa de ni 'bring yin no// gang ngan song du 'gro bas 'jigs nas len pa de ni chen po yin no// yang rnam pa gsum ste/ bdag nyid tshul khrims dang ldan par byed pa dang / gzhan tshul khrims la 'jog par byed pa dang / gzhan la btang snyoms su gnas pa'o// yang tshul khrims rnam pa gsum ste/ gags dang bcas pa dang / gags med pa dang / gags thams cad pa'o// de la gags dang bcas pa ni gang sngon tshul khrims dang ldan la/ phyis tshul khrims 'chal pa yin te/ gags dang bcas pa'i tshul khrims ni de yin no// gags med pa ni rtag par tshe rabs su thog ma dang bar dang tha ma'i mthar tshul khrims dang ldan pa nyid yin no// gags thams cad pa zhes bya ba ni lta ba log pas srog gcod pa la sogs pa'i mchod sbyin byed pa'i tshul khrims yin no// de nas yang dge slong de tshul khrims rnam pa bzhi rnam par 'byed cing rtog par byed de/ ngag gi dang phra ma dang tshig rtsub po dang tshig kyal pa ste/ de dag dang 'bral bar byed do// yang tshul khrims rnam pa lnga ste/ yul lnga spangs pa bskyed pa'o// yang tshul khrims rnam pa drug ste/ bar chad byed pa dang bar chad byed pa med pa dang / rgyal po'i chad pas 'jigs nas blangs pa dang / 'brel pas blangs pa dang rtog pa med pa dang lhan cig skyes pa'o// yang tshul khrims rnam pa bdun te/ lus dang ngag gi'o// de ltar dge slong de tshul khrims rnam pa du ma la rab tu spyod par byed de/ gang gis sems can rnams ngan 'gro'i 'jigs pa las grol bar byed pa de ni mdor na rnam pa gnyis te/ 'jig rten pa dang / 'jig rten las 'das pa yin no snyam mo// // 'phags pa dam pa'i chos dran pa nye bar gzhag pa/ bam po sum cu pa/ de nas rgyal chen bzhi'i lha rnams mthong nas/ sum cu rtsa gsum pa'i gnas dang / las rnams la rtog par byed de/ legs par byas pa'i las dang / legs par ma byas pa'i las kyi rjes su spyad pa gang gis/ sum cu rtsa gsum pa'i lha rnams kyi nang du skye bar 'gyur snyam nas/ des thos pa las byung ba'i shes pas brtags na/ sum cu rtsa gsum pa'i lha rnams ji ltar 'dug pa ni 'di lta ste/ chos bzang na gnas pa dang / mtho ba na gnas pa dang / ri rtse na gnas pa dang / legs mthong na gnas pa dang / phyogs gcig na gnas pa dang / shing gseb na gnas pa dang / shing rta sna tshogs na gnas pa dang / dga' byed na gnas pa dang / rnam mdzes na gnas pa dang / yongs 'du na gnas pa dang / 'dres pa'i 'gram na gnas pa dang / tshang tshing gi 'gram na gnas pa dang / nor bu'i snying po na gnas pa dang / kun du gsal bar spyod pa dang / gser phug gi khang pa dang / phreng ba'i grib ma dang / dma' ba dang mtho ba na rgyu ba dang / bkra ba sna tshogs kyis phye ba/ sbyor ba la 'jug pa dang / zhib tu spyod pa dang / glu'i sgra la shin tu dga' zhing mngon par chags pa dang / gzi brjid 'bar ba dang / zla ba'i gnas ltar nya ba dang / shing sA la zung dang / mig phye zhing 'gro ba dang / btsums nas 'gro ba dang / lus kyi mdog bzang zhing che ba dang / nor bu 'phyang ba dang / ris 'thun pa dang / 'khor na gnas pa dang / mtho bar spyod pa dang / gzi brjid mchog dang / gzi brjid phreng dang / ma 'dres pa dag ste/ de ltar sum cu rtsa gsum pa'i lha de rnams ni gnas sum cu rtsa gsum na 'khod do// de la dge slong las kyi chos kyi 'bras bu rnam par smin pa dang / tshul khrims zhib tu khong du chud pa de/ de ltar na lha rnams kyi legs par byas pa'i las dag la rtog par byed de/ las byas shing bsags pa gang gis bde 'gro skyed pa 'dod pa dang sdug pa'i rnam par smin pa bde bas rnam par smin pa bde zhing skye bo yongs su smra ba bsdus pa/ sgra dang / reg pa dang / ro dang / rnam par smin pa bde bskyed pa rnams kyis gang du skye bar 'gyur snyam nas des thos pa las byung ba'i shes pas brtags na/ ya mtshan can gyi mthong ba dang thos pa kun nas dgos pa gzhan ma yin pa sangs rgyas kyi bstan pas lha rnams kyi skye ba dga' zhing bde bar gnas pa dpe med pa dag mthong ste/ lha'i 'dun sa chos bzang gang du lha'i rgyal po kau shi kas chos dang 'thun par skyong ngo // phyi rol gyi 'du shes rnyed pas lha rnams kyi gnas pa dang por byas nas/ de ltar sa kun gyi ris rnam par 'byed par byed de/ dge slong de tshul khrims shin tu bsgoms pa rnam pa gang gis lha'i 'dun sa chos bzang du skye bar 'gyur snyam nas/ des thos pa las byung ba'i shes pas brtags na gang tshul khrims rnam pa bdun bsrungs te/ de ma nyams pa dang / ma ral ba dang / ma zhig pa dang / dam zhing gzhan dang mi 'dra bar rab tu spyod la/ sems las byung bas yongs su bsgoms pa'i sbyin pa dus la bab pa yang byin cing yon tan du gyur pa yang 'di lta ste dgra bcom pa'am/ pha ma nad pa'am/ phyir mi 'ong ba'am/ lan cig phyir 'ong ba'am/ rgyun du zhugs pa'am/ 'gog pa las langs pa'am/ lam la zhugs pa'am/ byams pa dang / snying rje dang / dga' ba dang / btang snyoms bsgoms pa'am/ 'chi bas 'jigs shing nyen pa la srog byin na/ lus dang bral nas bde 'gro mtho ris kyi 'jig rten lha'i 'dun sa chos bzang du lha'i bdag por 'gyur la/ brgya byin kau shi ka lha'i 'dun sa chos bzang na gnas te lha mo sdug pa yid du 'ong ba bye ba phrag dgu bcu rtsa dgus yongs su bskor ba'i nang na yongs su dga' bar byed cing lha mo de dag gis kyang de la rim gro byed de/ ji ltar skyes pa gcig la bud med gcig gis rim gro byed pa de bzhin du de dag thams cad de la rim gro byed do// de dag gi nang na sdug cing yid du 'ong ba sems gcig pa'i btsun mo dam pa la lha mo de dag rim gro byed de/ de yang de dag la gus par byed do// lha'i 'dun sa chos bzang de yang dpag tshad lnga brgya yod de/ kha khyer ni nor bu bai DUr+ya/ ka ba ni byi rus shin tu mdzes par byas pa lan kan ni shel las byas shing spug gis ni brgyan/ rtsig pa ni gser btso ma las byas shing rdo rjes brgyan te/ nor bus dga' bar byed pa khri ni pad ma rA ga dang / an da rnyil gyis mdzes par spras pa/ la la kha cig tu pad ma 'dab ma ni bai DUr+ya/ ze ba ni rdo rje'i myu gu/ sdong bu ni 'dam rdza ba med pa'i thang las skyes pa gser lta bus mdzes par brgyan to// rdzing bu'i bar kha cig na bya 'khod pa yang sgro ni bai DUr+ya/ mchu ni pad ma rA ga / lus ni mthon ka lta bu rnams kyis pad ma'i rdzing de gang ngo // kha cig tu nor bu'i bya rnam pa gzhan gyis rdzing de kun du gang ste/ 'di lta ste/ rkang pa ni bai DUr+ya/ sgro ni mthon ka/ mchu ni spug // mig ni byi ru lta bu rnams kyis rdzing gi bar dag kun du gang ngo // kha cig tu yang rdzing de rnam pa gzhan gyis mdzes par byas pa yin te/ 'di lta ste/ lus thams cad ni 'dzam bu chu bo'i gser/ sgro ni byi ru/ mig ni shin tu 'jam pa/ rkang pa ni mu tig gi kha dog lta bu yin no// pad ma'i rdzing kha cig dag tu yang bung ba myos pa bai DUr+ya'i mdog lta bu rnams kyis pad ma'i rdzing chen po bcu mdzes par byas pas/ lha'i 'dun sa chos bzang mdzes par byas pa yin te/ 'di lta ste/ dga' 'byung dang / pad ma che 'byung dang / rab tu dga' ba dang / rab dga' chen po dang / rtse dga' dang / bsams 'gro dang / shing rta kun 'gro dang / kun rtog rgyu dang / dpag bsam gyi shing la spyod pa dang / dben 'gro dbang po'i 'od de mtsho de rnams kyis lha'i 'dun sa chos bzang de brgyan to// yang pad ma'i tshal rnam pa gzhan dag yod de/ pad ma'i tshal de dag gi sdong bu ni dngul/ ze ba ni gser/ 'dab ma ni bai DUr+ya/ snying po ni 'dam rdzab med pa nas skyes pa rdo rje'i mdog lta bu yin no// yang pad ma rnam pa gzhan dag ni 'di lta bu yin te/ 'di lta ste/ sdong bu ni rdo rje'i mdog lta bu/ 'dab ma phan tshun 'dres pa ni 'di ltar pad ma rA ga dang / 'dab ma kha cig ni bai DUr+ya/ 'dab ma kha cig ni spug rgyan gyi mdog // 'dab ma kha cig ni gser lta bu yin te/ de ltar pad ma de dag gi kha dog 'dres pa yin no// lha'i rgyal po brgya byin gyi pad ma ni 'dab ma brgya pa dang / la la ni 'dab ma nyis brgya pa/ la la 'dab ma sum brgya pa/ la la 'dab ma bzhi brgya pa/ la la 'dab ma lnga brgya pa/ la la 'dab ma drug brgya pa/ la la 'dab ma bdun brgya pa/ la la 'dab ma brgyad brgya pa/ la la 'dab ma dgu brgya pa/ la la 'dab ma stong yod de/ kha dog sna tshogs dang / kha dog gcig pa dang / rgyu ba dang mi rgyu ba dag brgya byin gyi gnas lha'i 'dun sa chos bzang du 'byung ngo // yang pad ma'i nang de dag nyid du lha'i bya 'jug pa dang / gsab gseb kyi nang na gnas pa rnams kyis kun tu gang ba ni 'di lta ste/ gang dus tshigs thams cad du rgyags pa/ 'gram pa rdul cing rol mo'i sgras rtag tu gar byed pa dag yin te/ de dag gang gi tshe brgya byin rdzing de dag tu lha mo'i tshogs kyis lhan cig yongs su bskor nas rtse ba de'i tshe bya de dag de bzhin dga' bar byed de/ ji ltar yan lag lnga dang ldan pa'i sil snyan gyi sgra de bzhin du bya de dag kyang sgra 'byin la/ rgyags pas myos pa zhes bya ba'i bya rab tu gar byed pa dag byung ngo // gang gi tshe brgya byin gang rdzing de dag tu dga' bar byed pa de'i tshe de dag kyang de bzhin du gar byed de/ ji ltar lha mo dag byed pa de bzhin no// bya khor yug ces bya ba gser gyi mdog can me tog gi phreng ba mchu la 'phyang ba dag 'byung ste/ gang rdzing de dag gi 'gram gyi nang phan tshun kun nas rdzing de dag tu gnas nas gar byed cing sgra 'byin par byed de/ lha'i rgyal po brgya byin gyi rdzing ni de lta bu yin par mthong ngo // de nas yang dge slong de brgya byin gyi lha'i 'dun sa chos bzang legs par byas pa'i las kyis sprul pa la rtog par byed de/ des brtags na rdzing gi bar na gnas pa'i nya rnams kha cig ni gser gyi mdog can/ kha cig ni dngul gyi mdog can/ kha cig ni bai DUr+ya'i mdog can la/ 'dab ma ni pad ma rA ga'i mdog // mig ni spug lta bu/ lto ni pad ma'i mdog // kha cig gi rgyab ni rin po che sna tshogs kyi thig le bkra ba dag gis brgyan/ kha cig gi 'dab ma ni rin po che rnam pa sna bdun gyi mdog tu 'dug ste/ pad ma'i rdzing de rnams su dga' bar byed do// de nas yang dge slong de brgya byin gyi pad ma'i rdzing rnam pa gzhan de dag nyid la rtog par byed de/ gang gis rdzing de dag gi ris nyid rnam pa du yod cig gu snyam nas des thos pa las byung ba'i shes pas brtags na/ sa de dag gi ris kha cig dag bye ma bdal ba lta bur mu tig bkram pa/ kha cig dngul gyi phye ma/ kha cig gser gyi phye ma/ kha cig nor bu bai DUr+ya bkram ste/ de ltar brgya byin gyi legs par byas pa'i las kyi sprul pas de dag gi ris bkra ba dag mthong ngo // de nas yang dge slong de gnas de dag gi ris nyid la rtog par byed de/ des thos pa las byung ba'i shes pas brtags na/ 'di ltar rdzing de dag nyid kyi 'gram de kun nas kha cig gi kha khyer gser las byas pa dag gis yongs su bskor/ kha cig gi kha khyer nor bu bai DUr+ya/ kha cig ni dngul las byas/ kha cig gser dag las byas la/ mu tig gi dra bas kun nas bres pa yin te/ de ltar bya'i tshogs kha dog sna tshogs dga' ba'i sgra dang 'gro ba rnams kyis pad ma'i rdzing gi 'gram de dag kun du gang bar mthong ngo // de nas yang dge slong las kyi 'bras bu rnam par smin pa shes pa de lha'i 'dun sa chos bzang la rtog par byed de/ pad ma'i rdzing gi pad ma de dag gi nang na rgyu ba bung ba'i tshogs kyi mdog dang kha dog sna tshogs la 'di lta ste/ gser gyi mdog can rnams kyi nang du bung ba dngul gyi mdog can/ 'dab ma rdo rje'i myu gu lta bu reg na bde ba dag rgyu la dngul gyi pad ma rnams kyi nang du bung ba gser gyi mdog can dag rgyu ste/ de ltar sna tshogs dag pad ma sna tshogs rnams kyi nang na rgyu'o// de ltar las dge bas 'bras bu sna tshogs dag 'byung bar 'gyur ba mthong ngo // de nas yang dge slong de lha'i 'dun sa chos bzang de nyid la thos pa las byung ba'i shes pas rtog cing de'i tshal dag la yang rab tu dpyod par byed de/ lha'i dbang po brgya byin gyi tshal dag rnam pa du yod snyam nas des thos pa las byung ba'i shes pas brtags na/ 'di ltar lha'i 'dun sa chos bzang dag na tshal yod la/ de ltar tshal de re re la rab tu dpyod par byed de/ de'i tshal bud med dga' ba zhes bya ba dang / kun dga' zhes bya ba dang / dpe med pa zhes bya ba dang / bkra ba zhes bya ba tshal bzhi po de dag ni lha'i 'dun sa chos bzang dag na yod do// de ltar de tshal re re dag la rab tu dpyod par byed de/ tshal gang du lha rnams kyi dbang po brgya byin lha mo'i tshogs kyis yongs su bskor cing // lha'i 'dod pa'i yon tan lnga la gzugs dang / sgra dang / dri dang / ro dang / reg pa rnams kyis dga' zhing mgu la rtse zhing yongs su spyod pa'i tshal ni gang yin/ dga' bar spyod pa'i rnam pa ni du zhig yod cig gu snyam nas/ des thos pa las byung ba'i shes pas brtags na/ bud med dga' ba zhes bya ba'i tshal yod de/ tshal de ni lha'i shing ljon pa dang / me tog dang 'bras bus ni brgyan/ bya'i tshogs kyis ni yongs su bskor/ shing de dpag bsam gyi shing zhes bya la/ de ltar de dag ni ji ltar 'dod pa zhes bya bar 'gyur te/ gang sum cu rtsa gsum dag yid la sems par byed pa de tshal de dag las rnyed par 'gyur ro// de dag gang gi tshe rtse ba'i phyir tshal der nye bar 'gro bar byed na de'i tshe shing ljon pa de dag gi me tog shin tu bzang po rab tu rgyas shing me tog kha phye bar 'gyur ro// gang gi tshe bud med dag tshal de dag gi nang du zhugs la shing ljon pa'i drung du nye bar song ste/ shing ljon pa dag las me tog rnams len par 'dod pa de'i tshe ji ltar bud med kyis slebs tsam du shing ljon pa de dag 'phyang bar 'gyur ro// yang de ltar me tog gi rnam pa de dag blangs pa dang / me tog gi rnam pa gzhan dang / kha dog gzhan dang / dri gzhan dang / dbyibs gzhan dang / rnam pa gzhan dag 'byung bar 'gyur te/ lha mo de dag gis ji lta ji ltar bsams pa bzhin dpag bsam gyi shing de dag gi don du 'byung bar 'gyur ro// yang dpag bsam gyi shing de dag rnam pa gzhan du ston te/ rol mo'i sgra'i rnam pa thos na nyams dga' ba rnam pa lnga'i bar dag 'byung ba ni/ rgyud can dang / rnga dang / sil dkrol dang / gling bu dang / sgra snyan pa dag lha mo de dag gi yid kyis bsams shing // de bzhin du dbyangs kyi rnam pa mnyan par bya'o snyam mo// de nas sems bskyed ma thag tu shing ljon pa'i lo ma rnams kyi nang du dge ba'i las kyis bskyed pa'i rlung de dag rab tu ldang ngo // rlung gang gis lo ma de dag la de bzhin phog pa dang / de ltar rnam pa ji snyed yod pa'i lo ma de dag rnam pa de snyed du de ltar sgra 'byin par byed de/ ji ltar yan lag lnga dang ldan pa'i sil snyan chags par 'os pa'i rgyud can dang / rnga dang / sil dkrol dang / gling bu dang / sgra snyan pa'i rnam pa de dag lo ma de dag las 'byung ste/ de bas na dpag bsam gyi shing zhes bya'o// yang dpag bsam gyi shing rnam pa gzhan du 'gyur te/ ji ltar lha mo 'dod 'gro dag sems dang 'thun pa'i rgyan dang / gos dang 'bras bu'i rnam pa ji lta ba bzhin lha mo'i yid la 'dod na/ de sems bskyed ma thag tu dpag bsam gyi shing de dag las 'byung zhing // de nas yang de mdzes par 'dug ste/ de bas na dpag bsam gyi shing zhes bya'o// de dag kyang kha cig bai DUr+ya'i mdog la gser gyi lo ma dang / kha cig sdong po gser la dngul gyi yal ga dang / bai DUr+ya'i 'dab ma dang / ke ra Ta ka'i lo ma dang / kha cig lo ma rin po che sna bdun lta bu las rnam pa du ma ro bro ba dang / 'bras bu du ma dag thob par byed do// yang dpag bsam gyi shing rnam pa gzhan du bstan pa de gang zhe na/ 'di lta ste/ lha mo gang dag brgya byin la lta bar spro na/ brgya byin de'i dge ba'i las kyis sprul pa sgyu ma byas pa'i dbang po de mthong bar 'gyur te/ de dag dang lha mo dag lhan cig dga' bar byed cing yongs su spyod par byed do// de ltar dbang po de dbang po bye ba de snyed sprul par byed de/ shing ljon pa de dag gi drung du lha mo bye ba dgu bcu rtsa dgu re re dang / dbang po de dag dang / lhan cig rtse zhing yongs su spyod pa na/ lha mo de dag gcig la gcig ni mi mthong ngo // gang dang gang gi tshe lha mo dag ji tsam du brgya byin gyi cha byad dang / rgyan gyi rnam pa dag yid la sems pa de srid du cha byad dang rgyan gyi rnam pa nyid mthong nas gnyis sprod par byed la/ de srid du tshal gyi nang du rnam pa du mar dga' bar byed cing yongs su sprod par byed de/ de bas na dpag bsam gyi shing zhes bya'o/ de dag gal te rab tu 'byed pa na/ tshal de'i nang na ri yod pa ri rtse ba zhes bya ba mthong ste/ ri de yang rin po che sna bdun gyi rang bzhin yin zhing // rdo rje myu gu'i rdo rje bkram pa gser gyi lcug ma tshang tshing 'dres pas khyim byas pa/ gser dang dngul mthon ka lta bu'i rnams kyis mdzes par byas pa bya sna tshogs skad 'byin pa/ dga' ba'i ri de la khang rgyal ba mchog 'gro zhes bya ba ka ba stong yod de/ gser dang / bai DUr+ya dang / mthon ka'i ka ba 'dres pa rnams kyis mdzes par byas pa/ kun nas rdo rje dang / mu tig rags pa rnams kyis spras pa/ 'ja' lta bu'i rnam pa khri snyed kyis sdug par byas pa/ bai DUr+ya'i seng ge'i khri la stan khra bos g.yogs shing // steng du gding ba 'jam po bting ba/ khang de na bai DUr+ya'i stan stong gis mdzes par byas pa/ brgya byin lha dang lha ma yin du g.yul bkye ba las rnam par rgyal nas mdzes par byas pa de sum cu rtsa gsum gyi sar song nas/ lha thams cad kyi rang bzhin lha rnams dang lhan cig rab tu dga'o// de nas lha mo de dag khang der song nas rtse bar byed/ glu len par byed/ bro rdung bar byed/ yongs su spyod par byed/ phan tshun rtsed mo dag byed pa na/ rang gi las ngan pa dang bzang po dang 'bring po rnams kyis dga' bar byed do// de dag res 'ga' khang rgyal ba mchog 'gro de nas babs nas/ de nas yang ri rtse ba de nyid la gnas par byed cing der 'dod chags dang ldan pa'i sems kyis 'dod chags gcig pu don du byed pa dag phan tshun dga' bar byed do// 'di ltar bud med thams cad ni 'dod chags kyi tshogs dang ldan pa yin la/ mtho ris na khyad par du lha'i yul dag na che ba yin no// de dag gal te yongs su rgyu ba na ri de la bza' ba dang btung ba yod pa'i sar nye bar 'gro bar byed de/ de yang gzugs dang / kha dog dang / dri dang / ro sna tshogs yod la btung ba myos par byed pa/ lha'i gzugs dang / dri dang / ro phun sum tshogs pa rnams kyis gang ba yin no// de la btung ba'i rnam pa de dag ni ra ro ba'i skyon dang bral ba yin te/ 'di lta ste/ dga' bar byed pa'i btung ba gang 'thungs na lha mo dag shin tu dga' bar 'gyur ba dang / mthong bar byed pa zhes bya ba'i btung ba gang 'thungs na/ mtho ris kyi tshal dang / nye ba'i tshal thams cad ri gzhan du mas chod kyang mthong bar 'gyur ba dang / ro rab tu mang po zhes bya ba'i btung ba ro mang po'i 'dod pa gang 'thungs na spro ba dang / kha dog dang / gzugs dang / stobs brgya 'gyur du 'gyur ba'i btung ba de dag lha mos 'thungs nas/ yang zas kyi don du zas yod pa dag tu 'gro bar byed do// de'i zas dag rang gi las dang rjes su 'thun pa yin te/ ngan pa dang / 'bring dang / bzang po yin la/ ro dang / kha dog dang / dri dang / reg pa'i rnam pa las kyis bsgrubs pa phun sum tshogs pa yin no// de bzhin du btung ba dag kyang rang gi las kyis bsgrubs pa'i ngo bo so sor bstan pa yin te/ de dag gis btung ba de 'thungs shing zas bdud rtsi de yang zos nas/ rtse ba'i ri de la rol mo'i sa ga la ba der 'dong ngo // sa de dag na pi bang khog pa ni bai DUr+ya gser gyi 'dab mas ni brgyan/ gser skud ring pos ni rgyud byas pa dang / gser las byas pa'i rnga dag las sgra snyan pa dag 'byung ngo // de bzhin du smyug ma'i nang 'dres pa'i sbu gu rnam pa du ma dag kyang lha mo de dag gis mthong ste/ de ltar sil dkrol dang / gling bu dang / sgra snyan pa la sogs pa rol mo'i rgyu du ma dag gis yang de dag gi yid rab tu dga' bar byed do// thams cad rgyan thams cad kyis brgyan pa de rnams rol mo'i rgyu de dag blangs nas/ phan tshun yang dag par dga' bar bya ba dang / 'dod chags sna tshogs skyed pa dang / chags pa mnyam pa dang / tshang tshing na gnas pa myog ces byed pa dang / shin tu 'dod chags skyed pa phun sum tshogs pa bya ba'i phyir rol mo dag byed do// de nas yang de dag gis rol mo de byas nas dril bu g.yer ka yod pa'i sa ga la ba der 'dong ngo // sa de dag na dril bu g.yer ka sgra mang po'i tshogs dag 'khrol te/ gang dag rlung gis bskyod pa'i sgra rnam pa brgya phrag du ma dag grag go// de dag gis sgra de thos nas yang cha byad dang / gzugs dang rgyan sna tshogs thogs pa rnams shin tu dga' ste/ bro gar byed/ dgod par byed/ glu len no// sgra des tshim nas yang de nas babs te/ ngang pa dang / ngur pas mdzes par byas pa'i rdzing ga la ba der 'dong bar byed de/ bya ngang pa dang / kA raN+Da ba dang / ngur pa dang / gser dang / dngul gyi mdog lta bu'i bya'i tshogs gzhan rnams kyis kyang rdzing mdzes par byas pa de dang de dag tu chu la rtse ba'i phyir zhugs so// ser sna dang phrag dog dang bral ba de dag thams cad der babs nas/ pad ma'i sdong bu gser dang dngul dang bai DUr+ya lta bu rnams kyis phan tshun rdeg par byed la/ de dag yun ring du ca co'i sgra dang / chu yan lag brgyad dang ldan zhing yon tan thams cad dang ldan pa la yun ring du rtses/ bya'i tshogs rnams dang yang lhan cig rtses nas/ de nas yang rgyags pa du ma byed pa rgyags pa la dga' ba/ rgyags pa don du gnyer ba/ rgyags pa'i ngo bo rgyags pas ngoms mi myong ba/ yul la brkam pa dag sa ris gzhan dag tu 'dong bar byed de/ tshal me long tshal zhes bya ba der dong ngo // der bdag nyid kyi gzugs brnyan cha byad dang / rgyan bzang pos brgyan par gyur pa mthong ste/ bdag nyid kyi gzugs brnyan yon tan sna tshogs phun sum tshogs pa de nye bar mthong zhing me long gi dkyil 'khor sna tshogs su rang gi yon tan phun sum tshogs pa dang / cha byad dang / rgyan phun sum tshogs pa mthong ngo // der mthong nas de nas yang gzugs kyis rgyags pa bcu 'gyur du 'jug ste/ gang gi phyir bud med rgyags pas myos pa ni rnam pa gsum ste/ 'di lta ste/ gzugs kyis rgyags pa dang / skyes pas rgyags pa dang / nga rgyal gyis rgyags pa'o// de dag rang gi gzugs rgyags pas myos pa mthong nas/ gzhan dag la bud med kyi grangs su kyang mi rtsi'o// de nas yang me long gi sa de las gzhan pa dus tshigs thams cad ces bya ba'i tshal du 'dong bar byed de/ tshal de na dus tshigs drug rtag tu yod la 'khor lo bzhin yongs su 'khor ba yin te/ 'di lta ste/ dgun dang / dgun smad dang / dpyid dang / sos ka dang / dbyar dang / ston to// tshal de kun nas dus tshigs dang 'thun par sa ris dang / tshal gyi bya kha dog bzang po du ma rnams dang dus tshigs dang 'thun par 'gro ba rnams kyis sdug par byas pa'i tshal der bde bar gnas par bya ba'i phyir dong ngo // phan tshun grogs byed pa/ phan tshun thab mo dang phrag dog gis mi dga' ba med pa/ phan tshun 'dzem pa med pa phan tshun sdug cing byams pa/ de rnams tshal de mthong nas dus tshigs gang yin pa dang 'dod pa gang yin pa'i tshal der de rnams dong ste/ tshal de na dus tshigs dang 'thun par rtse dga' bar byed do// dus tshigs kun so sor byung ba'i tshal na dus tshigs sna tshogs su byung ba rnams kyis yid la rtse ba'i rnam pa skyes pa lha mo de dag dang bya'i tshogs dang lhan cig ji srid gzhan du spro ba ma skyes pa de srid du dga' bar byed rtse bar byed do// de nas yang rtse zhing gnas pa yid rab tu dga' ba de dag yang lha'i rgyal po brgya byin ga la ba der dong ste khyim thab de mngon par mthong nas cho ga sna tshogs la mkhas pa'i lha mo de rnams kyis kun nas yongs su bskor te/ bro gar byed/ dgod par byed/ glu dbyangs len to// de ltar lha'i rgyal po brgya byin gyi tshal gcig la yon tan gyi rnam pa phun sum tshogs pa yin te/ lha'i rgyal po brgya byin gyi tshal gcig ni de lta bu yin no// de nas yang dge slong de lha'i rgyal po brgya byin gyi tshal gnyis pa la rtog par byed de/ tshal de rnam pa ni du yod/ ming ni ji skad btags zhig gu snyam nas/ des thos pa las byung ba'i shes pas brtags na/ tshal kun dga' zhes bya ba yod de/ tshal de na yon tan du yod cig gu snyam nas des thos pa las byung ba'i shes pas brtags na/ 'di ltar tshal de ni ngo bo nyid kyis kun dga' ba yin te/ tshal de na lha dang lha mo'i tshogs rab tu dga' bas ni kun du gang // thams cad nas rtag tu dog cing phan tshun gyi gdong mthon po gzhan dang gzhan 'byes pa skyed par lha'i rgyal po brgya byin lha'i bu mo 'bum gyis yongs su bskor te/ dga' spyod la gnas par bya ba'i phyir 'gro bar byed do// lha'i dbang po brgya byin de 'gro ba na skyed mos tshal du 'gro ba'i shing rta brgyad khri bzhi stong gi rgyu bai DUr+ya las byas shing dril bu g.yer ka mang po 'phyang ba kha cig rta mgo bo 'dzam bu'i chu bo'i gser gyis brgyan cing // rtsib logs dngul gyis gtams la rin po che sna bdun gyis mdzes par byas pas khrid/ kha cig ni ngang pas khrid/ kha cig ni nam mkha' la 'gro/ kha cig ni sa la 'gro la/ glu dbyangs dang / sil snyan dang / rol mo rnam pa sna tshogs kyis bskor ba'i lha'i gtso bo dag zhugs te/ brgya byin gyi 'khor byas nas dong ngo // bal glang brgyad khri bzhi stong gi lus gser gyi dra bas g.yogs shing // lus la dril bu g.yer ka ni 'phyang // lus la stan khra bo dang gding bas ni g.yogs/ 'gram pa la dngul gyi thig le gsal ba ni 'dzag // lha'i rol mo'i glu dbyangs dag len pa na/ lha'i gtso bo dag zhon te/ brgya byin gyi ngo 'ba' zhig tu lta bas brgya byin yongs su bskor nas skyed mos tshal du 'dong ngo // lha mo brgyad khri bzhi stong cha byad dang rgyan sna tshogs thogs shing kha dog dang / gzugs sna tshogs su 'dug pa dag brgya byin 'ba' zhig lta la/ kha cig ni bro gar byed/ kha cig ni glu len/ de dag gi nang na kha cig ni yan lag lnga dang ldan pa'i rol mo byed/ kha cig ni rtsed mo sna tshogs byed cing skyed mos tshal du dga' spyod byed du 'dong ngo // bro gar mkhan cha byad rnam bzhi dang / gzugs dang / cha byad sna tshogs dang ldan pa dag kyang bro gar byed/ rtsed mo byed yongs su spyod par byed pa dag brgya byin gyi ngo 'ba' zhig tu lta zhing skyed mos tshal ga la ba der dga' spyod byed du 'dong ste/ lha'i dbang po brgya byin bde sogs dang lhan cig de dag gi nang du zhugs nas/ shing rta rtsibs brgya pa bai DUr+ya dang / gser dang / spug dang / pad ma rA ga dang / an da rnyil dang / mthon ka chen pos brgyan pa'i shing rta gang yin pa de/ ngang pa'i lus ni 'dzam bu chu bo'i gser rkang pa ni byi ru/ mig ni rin po che ke ke ru/ lus ni pad ma rA ga / mchu ni byi ru/ sgro ni mu tig gi mdog lta bu stong phrag brgya snyed kyis shing rta de 'dren par byed de/ brgya byin gyi yid la 'dod pa bzhin du 'gro bar byed do// shing rta mchog de'i nang na brgya byin lha'i rin po che sna tshogs kyis brgyan cing // nyi ma brgya bas lhag pa'i gzi dang ldan pa bde sogs dang lhan cig tu skyed mos tshal ga la ba der 'dong ngo // lha mo thams cad kyi nang na bde sogs gzugs dang cha byad dang / rgyan brgya 'gyur gyis phun sum tshogs la de rin po ches brgyan te/ brgya byin gyi stan phyed la 'dug nas/ skyed mos tshal ga la ba der 'dong ngo // sum cu rtsa gsum gyi lha de dag thams cad de ltar lha'i bde ba dang ni ldan/ lha'i sgra dang / reg pa dang / ro dang / gzugs dang / dri'i reg pas myos shing lha'i dbang po brgya byin lha kun gyis yongs su bskor te/ tshal dang nye ba'i tshal dag yang dag par lta bar byed la gser gyi shing rta'i nang du zhugs te/ bde sogs dang lhan cig snga ma bzhin du kun dga'i tshal ga la ba der 'dong ngo // lha'i bdag po de bde ba rnam pa brgya stong phrag du ma dag nye bar spyod pa na/ shing rta dang / glang po che dang / lha dang / lha'i blon po glu dang / sil snyan dang / dbyangs dang / rol mo'i sgra rnams kyis mngon par mchod cing kun dga'i tshal ga la ba der gnas par bya ba'i don du 'dong ngo / brgya byin de ltar 'gro ba na gang de'i tshal de na lha mo sgeg mo 'khod pa de dag gis glu dang / rol mo'i sgra dang / sil snyan sna tshogs thos pa de dag lha gzhan rnams dang lhan cig tu de thos te yid rab tu dga' nas rgyug par byed do// de dag lag na pad ma thogs shing sil snyan sna tshogs dang / glu dbyangs nye bar len la tshal de nas 'byung bar byed do// de nas lha'i dbang po brgya byin gyis de dag mthong nas rang gi lha dag la smras pa/ kye lha rnams lha mo 'di dag ni kun dga'i tshal nas nga mthong ste bsur 'ongs la/ sil snyan dang / rol mo'i sgra byung ba dang / gzhan yang rin po che'i cha byad dang / gzugs rnam pa du ma yod pa de dag la lha rnams ltos/ gang lha mo de dag dang bdag cag lhan cig lha'i tshal skyed mos tshal du rtse zhing dga' spyod byed du 'dong ngo // de nas lha'i dbang po brgya byin gyi tshig de thos nas lha rnams kyis tshig 'di skad ces smras so// lha'i dbang po lha mo 'di dag thams cad ni khyod kyi lags te/ skyabs khyod lags/ rten khyod lags/ mgon khyod lags so// de nas lha'i dbang po brgya byin gyis tshig 'di skad ces smras so// 'di dag gi gtso bo ni nga ma yin te/ rten nga ma yin/ skyabs nga ma yin/ 'di dag ni nga'i ma yin no// 'di dag las kyi mthus rab tu rgyug pa yin te/ bdag po las yin/ rten las yin/ rton pa las yin te/ las ngan pa dang / 'bring dang / bzang po gang yin pa de dag gis de ltar 'gyur la/ las kyi dbang de dag gis ngan pa dang / 'bring dang / bzang por byas pa yin gyi nga'i mthu ni ma yin no// de nas de'i tshe 'di ltar lha rnams kyi dbang pos tshigs su bcad de smras pa/ las ngan pas ni lus can rnams// 'gro ba dag ni ngan par 'gyur// 'bring dag gis ni 'bring du mthong // de bas bzang ba mi rnams so// gang gis gang du gang gi tshe// gang byas las ni rjes myong ba// de yis der ni de yi tshe// las de lus la rnam smin 'gyur// lha khang 'od kyi phreng ba can// bde ba'i rnam pas rtse byed pa// de ni dge ba'i 'bras bur mthong // khyad par du ni dri ma med// mi ni las dag gang byed pa// dge 'am yang na mi dge byed// de yi 'bras bu de tshe mthong // bde 'am yang na mi bder 'gyur// bde ba'i rnam pa 'di rnams kyis// lha dag du mar rtse ba gang // de rgyu nga yi ma yin te// rgyu de sngon ni byas pa yin// de nas lha de rnams kyis brgya byin de'i kha nas tshigs bcad de dag thos te rjes su yi rang la spyi bos blangs nas/ yang skyed mos tshal du gnas par bya ba'i phyir/ skyed mos tshal ga la ba der 'dong ngo // de nas lha mo stong ngam/ stong phrag brgya de dag so so'i lag pa pad mas brel cing // cha byad dang / gzugs dang / rgyan sna tshogs thogs pa yin te/ 'di ltar lha mo de dag phan tshun so so na cha byad dang / gzugs dang / 'gros dang / glu dbyangs dang / rol mo byed pa dag mi 'dra ba yin no// de ltar dge ba'i las du mas sprul pa'i lha mo brgya 'am stong de dag shin tu mkhas pas sprul pa yin no// de nas de dag thams cad lha'i dbang po brgya byin ga la ba de logs su phyogs shing bro gar byed la/ kun dga'i tshal de ga la ba der 'dong bar byed do// tshal der sngar 'jug pa na dngul gyi shing ljon pa rnams dang / dngul gyi 'dab ma dang / dngul gyi sa gzhi dang / dngul gyi mdog lta bu rnams kyis mdzes par byas pa/ bya thams cad kyang dngul gyi bya ste/ bya'i tshogs kyi rnam pas kun du gang la/ sgra rnam pa sna tshogs 'byin pas mdzes par byas pa dang po nyid du lha'i dbang po brgya byin zhabs 'bring ba dang / lhan cig 'jug par byed do// de 'jug pa na rin po che rnam pa sna tshogs kyis brgyan pa'i 'od dang / tshal dngul gyis brgyan pa'i 'od gang yin pa'i 'od gnyis po de dag phan tshun 'khril ba lta bur 'byung zhing 'od dag gis nam mkha' brgyan pa lta bur yang 'byung ngo // brgya byin de yang yid rab tu dga' la/ lha mo de dag so so'i glu shin tu snyan cing snyoms pa len te/ sil snyan yan lag lnga dang ldan pa phyad par byed do// shing rta brgyad khri bzhi stong dang / de bzhin du glang po che brgyad khri bzhi stong rnams kyang snga ma bzhin te/ nor bu dang / dril bu g.yer ka dang / gling bu'i sgra rnams thos nas/ lha mo stong phrag du ma rnams kyis bstod cing lha mo 'bum phrag dgu bcu rtsa dgus yongs su bskor ba yin te/ sum cu rtsa gsum gyi dbang phyug gi lus dang sems kyi bde ba gang yin pa de ni dpe bya bar sla ba ma yin no// de ci'i phyir zhe na/ sum cu rtsa gsum gyi dbang phyug gi lha'i gnas pa dang / kha zas kyi bde ba de ni gzhan dang mi 'dra'o// de nas lha'i dbang po brgya byin lha'i 'dod pa'i yon tan lnga 'byor pa dngul gyi tshal de'i nang du zhugs nas/ lha'i tshogs dang lha mo'i tshogs thams cad dang bcas pa yun ring du rtse bar byed/ yongs su spyod par byed de/ yul gyi bde ba des mchog tu bde'o// de nas yang lha'i dbang po brgya byin rtse zhing gnas pa'i don du yang lha mo'i tshogs thams cad dang / shing rta dang / glang po che rnams dang bcas pa snga ma bzhin tshal de ga la ba der 'dong ngo // der phyin nas gser gyi tshal gnyis pa gser btso ma'i kha dog lta bu dang de bzhin du 'bras bu rnams kyis mdzes par byas pa mthong ngo // mi lnga'i zheng gi tshad tsam gyi 'bras bu ro sbrang rtsi ltar mngar la dri'i rnam pa phun sum tshogs pa'i 'bras bu de gang zos na/ shin tu dregs pa skye bar 'gyur ba mthong nas yal ga bkug ste 'bras bu de dag glang po che rnams kyis za bar byed do// de nas 'bras bu zos pa'i glang po che de dag myos te 'gying zhing 'gro ba rnams/ ji ltar lha rnams kyang // kye e ma glang po che myos shing 'gying la 'gro ba rnams 'bras bu'i ro thams cad zos nas myos te/ rab tu gar byed pa ngo mtshar du byed pa de ltar sil snyan gyi sgra des lhan cig gar byed do// de bzhin du gser gyi tshal de na bya'i tshogs du ma sgra 'byin la/ tshal de na bya dngul gyi kha dog can de dag de rnams la chags shing 'dug pas shin tu mdzes par byas so// lha'i dbang po brgya byin yang lha mo de dag dang / lhan cig lha de dag dang yang lhan cig lha'i bu mo bde sogs dang yang bdag nyid lhan cig tu dga' bar byed/ yongs su spyod par byed rtse bar byed tshim par byed do// lha de dag kyang rang gi slas rnams kyi nang na dga' bar byed/ yongs su spyod par byed/ glu dbyangs len/ bro gar byed/ dgod par byed de/ legs pa byas pa'i lha rnams phan tshun phrag dog dang / ser sna dag med par rtsed mo byed do// de nas gser gyi tshal de'i nang na chu bsil ba zhes bya ba'i rdzing bu gnyis pa yod de/ de yang gser dang bai DUr+ya'i pad ma rnams kyis bkra bar brgyan pa yin la/ sum cu rtsa gsum na gnas pa'i lha rnams dang / lha'i 'dun sa chos bzang na gnas pa brgya byin gyi sngon du 'gro ba gang yin pa de dag gis yongs su bskor te/ rdzing de dag gi 'gram na lha mo'i tshogs rnams dang lhan cig sil snyan yan lag lnga dang ldan pa rnams kyis rtse bar byed de/ yongs su spyod par byed do// de nas yang khang pa chos bzang gi nang na lha 'khod pa de dag tshal kun dga' ga la ba der 'dong ngo // tshal de'i nang na bai DUr+ya'i shing ljon pas mdzes par byas shing // gser gyi mdog gi 'bras bus brgyan pa yin la/ lha'i 'bras bu de dag gi nang du khu ba zhim pos ji ltar gang ba ni 'dzam bu'i gling na nA Di ke r+ya dang / pa nas bzhin no// shun pa sra ba'i nang na 'bras bu mngar ba zhes bya ba dri zhim la/ mdog bzang po mang ba yod de/ de nas lha de dag gis 'bras bu de blangs nas gshags te 'thung ngo // sbrang rtsi bas lhag pa'i ro yod pa 'thungs nas kyang myos pa'i nyes pa dang / 'brel bas myos so// de nas lha dag myos pa rnam pa gsum gyis myos par 'gyur te/ 'di lta ste/ bud med kyis myos pa dang / 'bras bu'i khu bas myos pa dang / lha'i 'dod pa'i yon tan lnga rnams kyis myos pa yin te/ de ltar lha rnams lha mo'i tshogs dag dang lhan cig myos pa rnam pa gsum gyis myos so// lha'i dbang po brgya byin yang brgya byin gyi 'dun sar 'gro ba dang lhan cig bdud rtsi la za ste/ rang gi las kyi 'bras bu tshong pa lta bus bsgrubs pa'i bdud rtsi de blangs nas za bar byed do// brgya byin lha'i tshogs dang bcas pa thams cad kyis yongs su bskor nas yul nas yul/ gnas nas gnas su song ste/ dga' bar byed/ rtse bar byed/ yongs su spyod par byed do// bai DUr+ya'i tshal de dag thams cad bya dang / bung ba dang / dril bu g.yer ka dang / ro sna tshogs dag gis nyams dga' ba yin te/ tshal der yun ring du dga' bar byas so// de nas yang lha'i dbang po brgya byin lha'i tshogs de dag nyid dang / lha'i 'dun sa chos bzang du 'jug par byed do// de nas yang lha'i 'dun sa chos bzang na lha'i tshal gsum pa dpe med pa zhes bya ba yod de/ tshal ngo bo nyid kyis dpe med pa gang yin pa der lha'i rgyal po brgya byin gyi bu lnga brgya rang gi slas kyis yongs su bskor nas rtse bar byed/ yongs su spyod par byed de/ 'di dag ni 'byor pa yin no// de'i 'og tu rgyas pa ni 'di lta ste/ lha'i dbang po brgya byin gyi bu de dag 'di lta bu yin te/ thams cad chos dang ldan zhing chos kyi rjes su 'jug pa thams cad yang dag pa'i lta ba dang ldan pa/ yang dag pa'i lta ba sngar blangs pa'i lha rnams lha dang lha ma yin las rnam par rgyal ba 'thob pa thams cad mar 'dzin pa/ phar 'dzin pa/ dge sbyong du 'dzin pa/ bram zer 'dzin pa/ phan tshun kun yid 'thun par gyur pa yin la de dag res 'ga' 'di snyam du 'di ltar bdag cag nges par skyed mos tshal dpe med pa zhes bya ba der dga' spyod byed du bdag cag lha mo'i tshogs dang bcas pas yongs su bskor te 'dong bar bya'o snyam mo// de ltar de dag thams cad bsams nas skyed mos tshal dpe med pa ga la ba der 'dong ngo // de ltar lha'i bu re re dag gi lha mo bye ba yod pa de dag gzugs dang / lang tsho phun sum tshogs pa'i phan tshun gyi bya ba gcig pu ni rgyags par gnas pa/ rgyags pa lhur byed pa rtag tu 'thun pa yin te/ lha'i dbang po brgya byin ga la ba der dong nas lha 'di ltar bdag cag skyed mos tshal der gnas par bgyi ba'i slad du skyed mos tshal dpe ma mchis par mchi bar bgyi'o// lha skyed mos tshal dpe ma mchis pa der bdag cag dang lhan cig gnas par mdzad pa'i slad du gshegs pa ni 'os pa lags na dgongs su gsol/ brgya byin gyis smras pa/ de lta ma yin no// skyed mos tshal gyi dga' spyod ni ngas byas zin te/ chos kyi rjes su chos bsgrubs pa dang / 'dun pa sngon du btang ba'i phyir bdag cag gi don rjes su bsgrub par bya'o// ngas ni lha rnams kyi bag yod pas skyed mos tshal du dga' spyod byas nas slar 'ongs pa yin no// lha rnams ni bag med pa'i nyes pas nyon mongs pa yin te/ de ltar bag yod par bya zhing de lta bas na bag med pa'i nyes pa'i dug mi bzad pa spongs shig ces smras so// 'dir tshigs su bcad pa/ bag yod bdud rtsi'i gnas yin te// bag med 'chi ba'i gnas yin no// bag yod 'chi bar mi 'gyur te// bag med pa ni rtag tu 'chi// bag yod 'chi med gzhi yin te// bag med pa ni 'chi ba'i gzhi// bu dag bdag ni bag yod pas// lha rnams kyi ni gtso bor gyur// de ni bdag ste bde gshegs bka'// bu dag bdag gis bsgrub par bya// bdag gis sdom brtson can gyi bka'// nams kyang 'da' ba mi bya ste// thub pa'i bka' las 'da' ba gang // 'dod pa yis ni rmongs pa yin// sdug bsngal de las thar med de// rtag tu sdug bsngal rjes su 'gro// de ltar lha'i dbang po des bu de dag la bsgo nas/ rang gi gnas lha'i 'dun sa chos bzang du zhugs so// de nas brgya byin gyi bu yid rab tu dga' zhing phan tshun nang 'thun pa rnams rang gi gnas lha'i gser bzang po las byas shing rgyan gyis brgyan pa/ glu dbyangs dang / rol mo'i sgra 'byin pa/ rnam pa sna tshogs phan tshun brgyan pa'i brgya byin gyi gnas ga la ba der 'jug go// zhugs nas kyang 'di ltar bdag cag ni skyed mos tshal du dga' spyod bya ba'i phyir/ skyed mos tshal dpe med par dga' spyod byed du 'dong ngo zhes smras so// de nas lha'i bu gzhon nu bdun khri dag kha cig ni gser gyi shing rta la zhon/ kha cig ni lha'i bya'i steng du zhon/ lha mo dag rjes su 'gro zhing lha mo kha cig nam mkha' la 'gro kha cig lha mo dang lha'i tshogs kyis yongs su bskor te/ pad ma mchog gi nang nas 'gro la/ bde ba mchog rjes su myong zhing // rol mo dang / glu dbyangs len pa dag dang lhan cig tshal dpe med pa ga la ba der 'dong bar byed do// de nas brgya byin gyi bu de rnams kyi lus lha'i phreng bas brgyan cing lha'i tsan dan gyis bskus te/ rang gi 'od kha cig ni nyi ma'i 'od dang 'dra/ kha cig ni zla ba'i 'od dang 'dra/ kha cig gza' dang skar ma'i 'od dang 'dra ste/ ji ltar las dag byas pa bzhin mdzes shing // skyed mos tshal shin tu gang ba dpe med pa ga la ba der 'dong bar byed de/ gcig la gcig legs par bya ba la gzhol zhing sdug pa lha'i yul dag nye bar spyod bzhin du tshal der zhugs so// tshal de yang ngo bo nyid kyis dpe med pa yin te/ de'i phyogs 'ga' kho na zhig dper gzung zhing bya na tshal der zhugs na de'i tshe dri'i rnam pa dpe med pa rab tu ldang ste/ gang tsan dan sa mchog gi dri gzhan bcu drug gi char yang mi phod do// de ltar dri de yid du 'ong ste/ snoms pa gang yin pa de yang bde ba dang ldan pa'i rnam pa de lta bu yin no// der de dag phan tshun ngo mtshar skye bar 'gyur te/ bdag cag gi bde ba ma yin no snyam nas/ skom 'thungs te tshal der zhugs so// de nas zhugs pa dang tshal de dag gi dang po bstan pa ni dge ba'i las 'bad pa dag gis bskyed pa'i shing ljon pa'i cha sdug pa yin te/ tshal de na shing ljon pa'i sdong po rnams kyi cha sdug par byas pa yin no// de dag brgya tsam ni bai DUr+ya las byas/ brgya tsam ni gser las byas/ brgya tsam ni dngul las byas/ brgya tsam ni shel las byas pa yin te/ de ltar de'i tshe shing ljon pa rnams kyi sdong po sna tshogs yin no// 'di lta ste dper na 'dzam bu'i gling na ri mo bris pa'i ngos sdug pa de bzhin du shing ljon pa sna tshogs de dag sdug pa yin no// shing ljon pa sdug pa de rnams kyi rnam pa du ma dang / kha dog du ma dang / gzugs du ma dang / dbyibs du ma yod pa de dag lha'i bu me long gi ngos ltar dri ma med pa de dag gis mthong nas/ de nas yang lta ba skyed cing kun du rgyu ba 'bum phrag du ma dag kun nas rab tu dga' zhing lha mo'i tshogs kyis gang ba/ rol mo dang / sil snyan gyi sgra 'byin pa'i rnam pa rab tu dga' ba'i yid kyis skyed mos tshal du yun ring du bde bar bya ba'i phyir/ tshal dpe med pa de ga la ba der 'dong bar byed do// de ltar der zhugs pa dang lha'i bya'i tshogs de dag sgro ni gser/ lto ni bai DUr+ya/ rkang pa ni byi ru/ rgyab ni dngul/ mig ni rin po che ke ke ru ste/ shin tu rnar snyan pa'i rnam pa de dag gi sgra 'byin par byed do// de nas lha'i bu rnams kyis bya'i tshogs de rnams kyang mthong ngo // sgra mchog tu snyan cing 'jebs pa 'byin pa yang rnar thos shing // bya de dag mthong nas/ lha'i bu de rnams rang gi bya dag la phan tshun smod par byed de/ 'di ltar khyed kun gson cig // bya sgra 'byin pa rnam pa du ma dang / kha dog dang ldan pa du ma dang / sgra rnam pa du mas lha mo'i tshogs de rnams kyi glu dbyangs de dag thams cad kun nas mi mngon pa de ltar zil gyis non to// de nas bya de dag gi sgra thos nas de nas yang de'i 'og tu skyed mos tshal du rtse bar bya ba'i phyir tshal du 'dong bar byed do// de nas pad ma'i rdzing pad ma'i nyi ma'i 'od lta bu zhes bya ba thams cad mthong ste/ pad ma'i 'dab ma nyi ma lta bu stong gis yongs su bskor ba de dag la mngon par brtags nas/ lha'i bu cha byad dang / gzugs sna tshogs 'chang ba de dag snga ma bzhin pad ma'i rdzing de ga la ba der 'dong bar byed do// de nas lha'i bu de dag lha mo'i tshogs dang bcas pas yongs su bskor cing pad ma'i rdzing de bskor nas/ bro rdung bar byed/ glu dbyangs len/ dgod par byed/ rtsed mo byed/ yongs su spyod par byed de/ lha'i bu de dag bde ba sna tshogs kyi rgyags pas myos so// de nas yang pad ma'i tshal gyi phyogs de nas de dag phan tshun lhan cig tu lha'i rgyags pas myos shing // lha yul gyi gnas chen po tshal de'i nang ga la ba der 'dong bar byed do// de nas lha mo'i tshogs gar byed cing // lus la cha byad dang / rgyan sna tshogs thogs pa de dag thams cad chu bo 'bab pa'i tshal dga' ba ga la ba der 'dong bar byed de/ tshal de na yang chu bo 'bab pa'i chu'i rnam pa ni 'di lta ste/ 'o ma'i chu dang / chang gi ro'i chu dang / sbrang rtsi'i chu dang / rgun chang gi chu dang / lha'i btung ba'i chu dang / bung bas khebs pa dang / bya'i tshogs brgyas yongs su bskor ba dang / gser gyi rdo dang / byi ru'i rdo dang / dngul gyi rdo dang / rdo sna tshogs 'bab pa dag mthong ngo // de nas lha'i bu lha mo'i tshogs kyis yongs su bskor ba de dag der rtses nas/ tshal ga la ba der lha mo rnams dang lhan cig yun ring du dga' bar byed yongs su spyod par byed do// de nas chu bo 'bab pa'i phyogs de nas kyang lha'i me tog gi tshal ga la ba der 'dong bar byed do// de na lha'i me tog ma rnyis pa dpag tshad bcur dri rgya cher 'byung ba dag yod de/ 'di lta ste/ me tog zla ba'i 'od ces bya ba zla ba'i mdog lta bu dang / me tog nyi ma'i 'od ces bya ba nyi ma'i mdog lta bu yin yang 'od tsha ba med pa dang / gza' dang skar ma lta bu'i 'bras bu'i tshal thams cad du lha'i bu de dag 'dong bar byed do// tshal der 'bras bu 'byung ba dag ni 'di lta ste/ sbrang rtsi gong bu'i 'bras bu dang / 'bras bu rno ba dang / 'jam pa zhu ba'i 'bras bu dang / dri'i 'bras bu ste/ dri gang shin tu tshim par byed pa nyid dang / ro drug pa'i 'bras bu dang / ji ltar ro 'dod pa'i 'bras bu dang / ro mi ngoms pa'i 'bras bu ste/ 'bras bu'i rnam pa de dag ni lha rnams kyis legs par byas pa'i las kyi sprul pa'i 'bras bu yin te/ tshal dpe med pa der 'byung bar 'gyur ro// tshal der yang lha rnams dga' bar byed/ rtse bar byed/ yongs su spyod par byed/ za bar byed/ 'cha' bar byed/ 'thog par byed/ 'thung bar byed/ 'jib par byed/ de dag der dga' bar byas nas/ tshal bya bro gar byed pa zhes bya ba'i phyogs ga la ba der 'dong bar byed de/ tshal de na bya'i tshogs skad 'byin pa dag mthong zhing glu dbyangs kyi sgra gzhan 'byin pa dang / gar gzhan byed pa dang / sgra snyan pa gzhan gyis rna lam yongs su gang ste/ de rnams kyis der sgra snyan pa yid du 'ong ba de dag thos nas kyang rtse bar byed do// de nas 'dres pa'i tshal gzhan du 'dong bar byed de/ tshal de thams cad 'dres pa 'di lta bu yin te/ ji ltar thams cad sngar bstan pa bzhin du tshal 'bras bu dang / me tog dang / chu bo dang / shing ljon pa dang / bya'i tshogs phun sum tshogs pa yod de/ des na 'dres pa'i tshal zhes bya'o// de dag kyang 'dres pa'i tshal der lha'i 'dod pa'i yon tan lnga dag 'byor cing ldan par gyur pas rtse zhing 'ong ba'i sgras dga' bar byed de/ de nas de dag de na gnas shing shin tu yun ring bar rtse bar byed do// de nas lha'i rgyal po brgya byin 'di snyam du sems te lha'i bu bag med pa la gnas pa de dag gang yin bde ba 'di thams cad kyi mtha' zad par 'gyur ba khong du ma chud do snyam mo// de nas lha'i bu de dag thams cad kyis lha'i rgyal po brgya byin gyi bsam pa shes nas/ ji ltar dong dong ba'i lam de nyid nas de ltar slar 'gro ste/ 'di ltar lha'i rgyal po brgya byin ga la ba der 'dong bar byed do// de nas lha mo de dag kyang 'gros myur bar lha'i 'dun sa chos bzang ga la ba der rtse ba'i don du 'jug par byed do// de nas brgya byin gyis lha'i bu de rnams la mngon par brtags nas 'di ltar tshigs su bcad de smras pa/ sred dang bcas pa'i yul rnams la// ngoms pa dag tu ga la 'gyur// ngoms pa sred bral gang yin pa// lus can de ni mya ngan bral// skye bo yul la mngon dga' ba// nams kyang bde bar mi 'gyur te// yul ni dug dang 'dra bar mthong // yongs su gyur pa mi bzad do// 'dir ni yul la 'jug byed pa// thog ma bar dang tha ma med// 'jig rten 'di min pha rol min// bde ba byed pa gal yod// skye ba rtag pa shin tu zad// lang tsho dag ni rings par 'gro// 'du ba dang ni 'bral ba dang // lhan cig skye bar yongs su mthong // rab tu bslus pa du ma dag // bde dang sdug pas rtag bsgribs kyang // srog chags rmongs pas bslus pa dag // yid ni 'byung bar mi byed do// 'di ltar byis pa thams cad ni// sred pa dag la rtse bar byed// ji ltar shing la me 'bar bzhin// yul rnams la ni ngoms pa med// skye bo ngoms med 'di dag kun// yul rnams kyis ni yongs su bslus// 'chi dang nye bar 'gro byed kyang // gzugs rnams dang ni 'bral mi byed// lam rgyags dag ni ma bsags pa// yul rnams kyis ni yongs su bslus// sred pas yongs su rmongs pa yi// lha dag dbang med 'chi bar 'gyur// 'dod pas rmongs pa khyed kun la// nga yis rjes su bstan pa yin// 'di ltar chos gnas dam pa ste// bdag la phan pa rtag tu gyis// chos la spyod pa'i mi dag ni// bde las bde ba 'thob 'gyur te// mya ngan 'das dang gzhan zhi ba// myur ba nyid du shin tu 'gro// de lta bas na pha rol gyi// bsod nams dag gi phung po gyis// rtag tu bsod nams byed pa ni// dul zhing zag med gnas su 'gro// de nas brgya byin tshig thos nas// sems byung bzang ba zhi dang dul// brgya byin bu ste de dag kun// pha yis rjes su bstan pa yin// de nas lha'i rgyal po brgya byin legs par bya ba'i las byed pa ngan song gi sgo bcad pas bu de dag la mngon par gtam des lam bzang po la yang dag par btsud nas tshal sna tshogs ga la ba der bdag nyid bde bar gnas pa dang / dge ba bya ba'i phyir 'gro bar byed de/ de nas legs par byas pa'i las sna tshogs byas pa'i tshal sna tshogs na lha'i rgyal po brgya byin gyi khang pa brtsegs pa sna tshogs la 'di lta ste/ shel las byas pa dang / byi ru las byas pa dang / gser las byas pa dang / dngul las byas pa dang / mthon ka las byas pa dang / mthon ka chen po las byas pa dang / gser btso ma las byas pa lnga brgya snyed yod do// de nas brgya byin gyi tshal sna tshogs de shing ljon pa 'bum phrag du ma snyed kyis mdzes shing // pad ma nyi ma 'char ba'i mdog lta bu rnams kyis mdzes par byas pa de la mngon par brtags nas/ 'di ltar tshigs su bcad de smras pa/ bsod nams dag gis dga' 'gyur te// brgya stong dag tu bya ba yin// bsod nams sna tshogs byas pa yis// kun nas sna tshogs smin par 'gyur// legs byas las ni ma byas pa// sems kyi bran du song ba'i mi// sems kyi dgra yis yongs bslus pa// dbang med ngan song rnams su ltung // khang pa brtsegs pa thams cad dag // kun tu sna tshogs las yin te// lha rnams nang du lha spyod pa// legs par byas pas mang por 'phel// de nas lha'i rgyal po brgya byin gyis tshigs su bcad pa de dag smras nas khang pa brtsegs pa gzhan ga la ba der 'gro bar byed do// legs par byas pa'i las kyis sprul pa'i khang pa brtsegs pa der stan khra bo 'jam zhing 'phar la lhod pa dag ni bting // rin po che las byas pa'i stan du mas ni mdzes par byas/ 'od kyi phreng ba rnam pa du ma yod pa de dag la mngon par brtags nas lha'i rgyal po brgya byin nang du zhugs so// zhugs nas de na dga' bar byed/ yongs su spyod par byed do// nang du zhugs pa'i khang pa brtsegs pa de rin po che las byas pa yin te/ rin po che 'bar ba du mas rnam par brgyan pa/ 'od du ma 'byung ba/ me tog rnam pa du mas mdzes par byas pa/ de'i nang du zhugs nas kyang lha mo'i tshogs du mas yongs su bskor te/ de ltar de rnams glu dbyangs len bzhin du tshal de na rtse bar byed/ yongs su spyod par byed do// tshal de na yang mtho zhing dma' ba'i sa ris legs par rnam par phye ba dang / me tog rnam pa sna tshogs kyis khebs pa'i sa ris legs par rnam par phye ba dang / gser gyi bya rnam pa sna tshogs skad 'byin pa'i sa ris legs par rnam par phye ba dang / la la dag tu yang rin po che sna bdun gyi shing ljon pa rnams kyis mdzes par byas pa bya dang bung ba sna tshogs sgra skad snyan pa 'byin cing // kha cig dag na yang dpag bsam gyi shing ljon pa'i sa ris legs par rnam par phye ba dag la lha'i dbang po brgya byin de kun du mig gis rtog par byed cing // lha'i tshogs kyis gang ba zla ba dang nyi ma bas lhag pa'i 'od dag gi gzi brjid 'bar bas dga' bar byed do// gser gyi shing ljon pa rnams kyis yongs su bskor cing // bai DUr+ya'i khang dkrigs pa/ kun nas gser dang / dngul gyi ka ba zung rnams kyis mdzes par byas shing // bai DUr+ya sngon po'i pad ma'i mtsho rnams kyis mdzes par byas pa de mthong ngo // de nas lha'i rgyal po brgya byin 'di snyam du sems te/ khang 'dir bdag gnas par bya ba'i phyir 'jug par bya'o snyam mo// de nas lha rnams kyang 'di snyam du sems te/ da ni lha'i rgyal po brgya byin khang pa brtsegs pa 'dir 'jug par 'gyur te/ der bdag cag rang gi 'khor gyis yongs su bskor cing lha mo'i tshogs kyis nye bar glu len pa dang / tshal dang nye ba'i tshal du 'chag cing rtsed mo bya zhing glu dag blangs te bde ba nyams su myong bar bya'o snyam mo// de nas brgya byin 'di snyam du sems te/ gal te lha dang lha mo dag gis skabs phye na/ bdag khang 'dir 'jug par bya'o snyam mo// de nas lha dag gis 'phral la 'di skad ces smras so// khyod rang gi skyed mos tshal dag tu gshegs la dgyes pa mdzad du gsol/ de nas brgya byin gyis tshig de thos nas lha de dag rang gi tshal dang / nye ba'i tshal dang skyed mos tshal dang / pad ma'i rdzing dang / mtshe'u dang / rang gi slas ga la yod pa der rtse ba'i phyir 'gro bar byed do// de nas lha'i rgyal po dbang po khang pa brtsegs pa ga la ba der 'gro bar byed de/ bai DUr+ya'i tshal dri ma med pa der zhugs nas thags su btags pa ma yin pa'i lha'i stan khra bo bting ba'i steng du 'dug go// 'dug nas de'i legs par byas pa'i las dang / dge ba'i las des bskul nas/ rtsig ngos shin tu gsal ba la rtog par byed de/ brgya byin gang tshe 'phos pa ri mor bris pa lta bu de dag sa der mthong ngo // de dag gi ming der bris pa rnams la yang rtog par byed de der dbang po tshe 'phos pa ni 'di rnams yin no// 'di lta ste/ legs 'byor zhes bya ba dang / 'byor pa zhes bya ba dang / legs spyod ldan zhes bya ba dang / dkar po zhes bya ba dang / blo gros bzang zhes bya ba dang / kun bde zhes bya ba dang / brtan pa zhes bya ba dang / kun tu mig ces bya ba dang / mig stong zhes bya ba dang / thams cad dga' zhes bya ba dang / stong snang zhes bya ba dang / gzi brjid phreng ldan zhes bya ba dang / dpal 'dzin ces bya ba dang / mdog sngon zhes bya ba dang / mi 'chi zhes bya ba dang / mi 'gyur zhes bya ba dang / bde byed ces bya ba dang / mchog sbyin 'dzin ces bya ba dang / bkra shis 'dzin ces bya ba dang / kun dga' zhes bya ba dang / brgya byin zhes bya ba la sogs dbang po sum cu lha'i 'jig rten nas tshe 'phos pa dang / dge ba'i las kyis der skyes pa dang / de'i dge ba'i las zad nas lha'i dbang po'i gnas de nas tshe 'phos te/ de nas yang sems can dmyal ba dang / dud 'gro dang / rnams kyi nang du skyes pa mthong zhing lus sdug bsngal du mas mngon par nyams pa dag mthong ngo // tshe rabs de dag gi nang du skyes pa de dag shin tu sdug bsngal zhing sdug bsngal gyis gnod pa de rnams gzugs brnyan lta bur gyur pa mthong ngo // // 'phags pa dam pa'i chos dran pa nye bar gzhag pa/ bam po sum cu gcig pa/ rnams kyi nang du skyes pa dag // lus bkres pa dang / skom pas gdungs shing lus pags pa dang / rus pa dang / rgyus pas sbrel ba lta bu gang yin pa de dag dang / dud 'gro rnams kyi nang du skyes pa/ phan tshun lus la za ba'i sdug bsngal gyis gdungs shing za ba gang yin pa de dag dang / mi rnams kyi nang du skyes pa tshol ba'i sdug bsngal gyis mngon par gdungs pa gang yin pa de dag kyang mthong ste/ de ltar de dag mthong nas 'khor ba mi bzad par byas pa la bde ba 'byung ba med cing // kye ma 'khor ba 'di kun ni gnod pa phal che zhing mang ba yin/ kun nas snying po med pa yin/ 'khor ba 'di la gang rtag pa'am/ brtan pa'am/ ther zug gam/ mi 'gyur ba'i chos can skra'i rtse mo tsam yang med do// kye ma dbang po 'di dag rang gi las kyi 'bras bu la longs spyad nas 'di nas tshe 'phos te/ sems can dmyal ba dang / dud 'gro dang / rnams kyi nang du skyes pa rnams bde ba'i rnam pa 'di lta bu'i mtha' sdug bsngal gyi rnam pa de lta bu sten par ga la nus/ kye ma 'khor ba 'di ni shin tu mi bzad pa yin zhing // shin tu 'jigs pa yin la/ mchog tu mi dga' bar byed pa yin no// sum cu rtsa gsum gyi dbang phyug ces bya ba shin tu bde ba'i skal ba can gang yin pa de dag kyang mchog tu mi bzad pa'i gnas skabs 'di dag tu song ba lta zhig snyam sems so// de ltar de yid byung nas bdag nyid la rtog par byed de/ de bdag nyid kyi ngan song gi 'gro ba ni bcad/ lha dag las mi rnams kyi nang du skye zhing // mi dag las tshe 'phos nas de nas yang lha rnams kyi nang du skye bar 'gyur ba mthong ngo // gang gi tshe mi rnams kyi nang du skye bar 'gyur ba de'i tshe yul bzang po shin tu rgyas pa'i ljongs dang / grong dang / grong khyer dang / rigs bzang po dang / spyod pa bzang zhing yon tan phun sum tshogs pa dang / lta ba log pa dang / khengs pa dang / rgyags pa dang / nga rgyal dang bral ba'i rigs bzang por skye bar 'gyur ro// gal te yang bdag nyid mi rnams kyi nang du skyes na yang de rgyal po'i rigs sam/ gal te blon po rtag tu spyod pa gtsang zhing yon tan phun sum tshogs pa dbang phyug dam pa mthu chen por 'gyur ba mthong ngo // 'di ltar bdag mi yul de nas shi nas yang gar skye bar 'gyur zhig gu snyam mo// de bdag nyid lha rnams kyi nang du skyes te/ mchog tu rdzu 'phrul che zhing shin tu mthu che ba dang / ngo tsha'i kha na las pa med par 'gyur ba mthong ngo // lha gzhan rnams kha zas za ba'i dus de'i tshe lha rnams bdag nyid kyis sdig pa dang 'dres pa'i zas kyi las ngan pa bskyed pa des shin tu ngo tsha bar 'gyur ro// gang gi ji srid du las kyi rnam pa byas pa de srid du de'i zas kyi rnam pa de lta bu 'byung bar 'gyur te/ zas de mngon par mthong nas lha rnams shin tu ngo tsha bar 'gyur ro// de ltar bdag gi zas shin tu che ba mchog tu zhim pa/ rab tu mang ba de dag bdag nyid kyis mthong nas de 'di snyam du sems te/ bdag tshe rabs ji snyed cig tu 'di ltar 'gyur snyam nas des khang pa brtsegs pa'i rtsig pa de nyid la brtags na/ dge ba'i las des bdag lha rnams kyi nang du lan bdun mi rnams kyi nang du lan bdun phan tshun tshe 'pho ba lan bdun mthong nas/ bdag gi tshe 'pho ba brgyad pa lha rnams dang / mi rnams dang / sems can dmyal ba rnams dang / dud 'gro rnams dang / rnams kyi nang du skye ba ma mthong nas/ de 'di snyam du sems te/ 'di dag gang du yang bdag nyid ma mthong ste/ bdag gang du ji ltar skye bar 'gyur zhig gu snyam mo// de bdag nyid gang du yang ma mthong nas/ de shin tu ngo mtshar cher skyes te/ kye ma bdag gi tshe brgyad pa ma mthong ngo snyam nas de sems shing 'dug 'dug pa las yun ring zhig lon pa dang dran pa rnyed de/ bdag gis bcom ldan 'das las bdag tshe rabs bdun rjes nas rgyun du zhugs par 'gyur la/ phyis phung po'i lhag ma med pa'i dbyings la 'jug par 'gyur ro zhes thos so// da ni bdag skal ba de lta bu dang ldan par 'gyur ro snyam ste/ de ltar brtags nas/ de nas yang bcom ldan 'das la phyag 'tshal bar byed de/ yid shin tu dang zhing rnyog pa med pas bcom ldan 'das la phyag 'tshal bar byed do// yid rab tu dga' bas phyag byas nas/ de nas yang gding ba shin tu 'byor pa btags pa las byas pa ma yin pa phun sum tshogs pa dang / 'dzam bu chu bo'i gser bzang po'i stan de nyid la 'dug pa dang / brgya byin gyi gzugs de nyid rtsig pa'i nang na snang ba mthong ngo // de nas lha'i rgyal po brgya byin 'di snyam du sems te/ 'di ltar bdag yang lha'i 'dun sa chos bzang du lha rnams yang dag par blta bar bya ba'i phyir 'jug par bya'o snyam mo// de nas lha'i rgyal po brgya byin stan de las langs nas tshal sna tshogs kyi phyogs ga la ba der 'gro bar byed de/ der yang lha dang lha mo'i nang na dga' bar byed/ dga' dgur spyod par byed la/ lha'i 'dod pa'i yon tan lnga rnams 'byor cing ldan par gyur pas dga' bar byed/ yongs su spyod par byed do// bya dang / shing ljon pa dang / pad ma'i rdzing dang / lteng ka dang / nye ba'i tshal gyi rnam pas mdzes par byas pa'i tshal sna tshogs su de dag gis lha'i rgyal po brgya byin de mngon par mthong nas/ de dag thams cad kyis sil snyan dang / rol mo rnam pa sna tshogs dag blangs te/ lha'i rgyal po brgya byin ga la ba der 'dong bar byed do// dong nas kyang brgya byin la gsong por smras shing brgya byin yongs su bskor nas/ lha'i tshogs thams cad bro rdung bar byed/ glu dbyangs len/ dgod par byed do// brgya byin sngar 'gro la/ lha mo cha byad dang / gzugs sna tshogs dang ldan pa dag phyi bzhin 'brang zhing rol mo'i sgra sna tshogs kyis lha'i 'dun sa chos bzang der 'gro bar byed do// de dag thams cad yid rab tu dga' bas sil snyan dang / rol mo sna tshogs dang / gar byas/ gad mo bgad/ dga' bar byas/ rtsed mo rtses nas lhan cig tu 'dong bar byed do// de nas chos bzang na gnas pa'i lha brgya byin la rim gro byed par 'dod pa rnams kyang lha'i rgyal po brgya byin ga la ba der 'dong bar byed do// de nas sil snyan dang / glu dbyangs kyi sgra sna tshogs 'byin pa'i lha de rnams kyang phyir byung nas de dag phan tshun 'dus so// lha'i tshogs 'dus shing yang dag par dga' la/ mngon par mthong ba de rnams kyi bro gar dang / glu'i sgra shin tu snyan pa sred pa kun du ston pa'i sgra des lha'i 'jig rten dang bcas pa thams cad kun du gang ngo // sgra de dag thos nas lha gang tshal dang / nye ba'i tshal gzhan rnams kyi nang na 'khod pa dag lha'i 'dod pa'i yon tan lnga rnams 'byor cing ldan par gyur pas dga' bar byed/ rtse bar byed/ dga' dgur spyod par byed do// de dag kyang lha'i 'dun sa chos bzang ga la ba der 'dong bar byed de/ dong nas kyang brgya byin la gsong por smras shing rgyal bar spyon cig ces brjod nas/ 'bum phrag du mar yongs su bskor te lha'i 'dun sa chos bzang ga la ba der 'dong bar byed do// dge ba'i las sna tshogs kyis glu len/ bro rdung zhing cha byad dang / rgyan rnam pa bzhi thogs pa der skyes pa dag ni tshul khrims phun sum tshogs pa legs par bsrungs shing bsgoms pa de'i 'bras bu'i rnam pa yin te/ de la nye bar spyod par byed do// lha'i tshogs thams cad chos bzang du zhugs te/ brgya byin gyi gnas dpag tshad lnga brgyar rgya che zhing gser btso mas rnam par brgyan pa/ bai DUr+ya'i shing ljon pas nye bar mdzes par byas pa/ shing ljon pa gzhan rnams kyis kyang mdzes par byas pa/ me tog 'jam pos rgyas pa/ shin tu dri zhim zhing dpag tshad lnga'i bar du dri rab tu 'byung bar byed pa/ yid du 'ong ba dga' bar byed la/ sdug cing yid du 'thad pa gzhan gyis mi thub pa dag yod de/ de dag thams cad kyang lha'i 'dun sar brgya byin gyis yongs su bskyangs pa yin no// de dag lha'i dbang po brgya byin dang bcas shing lha mo'i tshogs bye ba phrag dgu bcu rnams dang lhan cig tu 'dod pa'i yon tan lnga po de rnams kyis dga' bar byed/ rtse bar byed do// der zhugs nas khang rab tu dga' bar gnas pa zhes bya ba de'i nang du 'dong bar byed do// bai DUr+ya dang / gser dang / dngul dang / spug las byas pa'i ka ba rnams dang / gser las byas pa'i stan rnams kyis nye bar mdzes par byas pa/ thags su btags pa ma yin pa'i stan khra bo 'jam la nems zhes byed cing 'phar la lhod pa rnams bting ba/ steng du gding ba yon tan phun sum tshogs pa'i stan rnams la lha'i tshogs thams cad brgya byin gyis gnang nas 'khod do// de nas lha'i dbang po brgya byin gyis lha rnams la 'di skad smras so// bdag cag legs par byas pa'i las des lha'i 'jig rten 'dir skyes la/ de zad nas ltung ba ni gdon mi za'o// bdag cag thams cad las kyi 'bras bu'i bgo skal la ji ltar spyod pa bzhin bdag cag lha rnams kyi nang du 'ong la/ de nas yang bdag cag ltung ba'i mthar 'gyur te/ de lta bas na lha dag sdug bsngal de dag thams cad mngon par shes par byos la dge ba la 'bad par gyis shig // de nas brgya byin gyi tshig de thos nas/ de dag kun gyis brgya byin la 'di skad smras so// brgya byin khyod kyis de ji ltar thugs su chud pa de bzhin lags te/ bdag cag kun de ltar rang gi las kyi 'bras bu la nye bar spyod pa lha'i dga' ba dang bde ba de las ltung bar 'gyur na/ de las gzhan pa bdag cag rgyu gang gis ltung bar mi 'gyur ba bstan du gsol/ de nas brgya byin gyis lha de rnams la 'di skad smras so// gang 'dus byas kyi rnam pa 'jig pa'i mtha' can rtag par 'gyur ba'am/ ther zug tu 'gyur ba'am/ mi 'gyur ba'i chos can gyi gnas de ni 'og gam/ thad ka'am/ dbus sam/ steng na yang med do// kun nas nyon mongs pa la rtag tu chags pa'i blo des ni cho ga 'grangs te/ sdug bsngal la mtha' med cing legs pa med/ bde ba'i rang bzhin ma yin/ rgyu dang rkyen khong du chud pa skyed pa ma yin/ yang dag par skyed pa yin/ sdug bsngal gyi mtha' 'di lta bu la rtog par mi byed de/ khyed cag phal cher mtho ris nas tshe 'phos te/ sems can dmyal ba dang / dang dud 'gro rnams kyi nang du skye'o// de nas yang legs par byas pa'i las kyis 'dir skyes pa rnams rang gi las kyi 'bras bu'i bgo skal la spyod pa mtho ris na lha'i bde ba dag myong bar 'gyur ro// de nas yang las kyis gzings pa rnams ltung bar 'gyur te/ sems can dmyal ba dang / dang / dud 'gro rnams kyi nang du nye bar spyod par 'gyur gyis lha rnams de la shin tu bag yod par gyis shig // 'di ltar bdag gis gang gA'i klung gi bye ma snyed kyi sangs rgyas rnams kyis mdor bsdus te gsungs pa'i chos de kho na dang / gzhan gang gis 'khor ba las thar bar 'gyur ba bshad par bya'o// 'di lta ste/ ma rig pa'i rkyen gyis 'du byed rnams/ 'du byed kyi rkyen gyis rnam par shes pa/ rnam par shes pa'i rkyen gyis ming dang gzugs/ ming dang gzugs kyi rkyen gyis skye mched drug // skye mched drug gi rkyen gyis reg pa/ reg pa'i rkyen gyis tshor ba/ tshor ba'i rkyen gyis sred pa/ sred pa'i rkyen gyis len pa/ len pa'i rkyen gyis srid pa/ srid pa'i rkyen gyis skye ba/ skye ba'i rkyen gyis rga shi dang / mya ngan dang / smre sngags 'don pa dang / sdug bsngal ba dang / yid mi bde ba dang / 'khrug pa rnams 'byung bar 'gyur te/ de ltar sdug bsngal gyi phung po chen po 'di 'ba' zhig 'byung bar 'gyur ro// yang ma rig pa 'gags pas 'du byed 'gag par 'gyur la/ 'du byed 'gags pas rnam par shes pa 'gag // rnam par shes pa 'gags pas ming dang gzugs 'gag // ming dang gzugs 'gags pas skye mched drug 'gag // skye mched drug 'gags pas reg pa 'gag // reg pa 'gags pas tshor ba 'gag // tshor ba 'gags pas sred pa 'gag // sred pa 'gags pas len pa 'gag // len pa 'gags pas srid pa 'gag // srid pa 'gags pas skye ba 'gag // skye ba 'gags pas rga ba dang / na ba dang / 'chi ba dang / mya ngan dang / smre sngags 'don pa dang / sdug bsngal ba dang / yid mi bde ba dang / 'khrug pa rnams 'gag par 'gyur te/ de ltar sdug bsngal gyi phung po chen po 'di 'ba' zhig 'gag par 'gyur ro// de ltar lha dag 'khor ba 'di'i 'jug pa dang / ldog pa zhes bya ba mthong zhing shes na nyon mongs pa zad nas thar bar 'gyur te/ mya ngan las 'das pa zhes bya ba/ 'jig pa med pa/ rtag pa/ rga ba med pa/ 'chi ba med pa/ zag pa med pa 'thob ste/ de ltar lha dag srog chags rnams 'khor ba 'di las thar bar 'gyur ro// gang 'dus byas kyi rnam pa 'jig pa med pa'i mtha' 'am/ zad pa med pa'i mtha' 'am/ chud za ba med pa'i mtha' 'am/ tshe rabs su 'gag pa med pa'i chos zhes bya ba'i gnas gzhan 'khor ba na med do// gang na gtan du bde bar 'gyur ba dang / ltung ba'i mtha' med pa dang / zad pa dang 'jig pa'i mtha' med pa dang / 'byung ba dang 'jig par 'gyur ba'i chos can ma yin pa med do// de nas brgya byin gyi kha nas tshig de dag thos nas/ lha gang tshe rabs gzhan dag tu sems bsgoms pa dam pa'i chos la mngon par dga' zhing // blo shin tu zhan pa de dag ni yid la bag yod par 'gyur zhing // sangs rgyas dang / chos dang / dge 'dun rnams la gcig tu dad la/ mya ngan las 'das pa'i sa bon bde ba'i las 'phen par byed do// yid ma bsgoms pa gang yin pa de dag ni/ de nas yang bag med cing sems 'khrugs par 'gyur la/ sred pas bslus pa rnams lha'i 'dod pa'i yon tan lnga rnams 'byor cing ldan par gyur pas dga' bar byed do// de nas yang des bslus pa rnams rtse ba don du byed cing // dga' bar byed de/ de ltar de dag gi 'khor ba'i sdug bsngal mtha' med par 'gyur ro// de ltar lha'i rgyal po brgya byin des chos bshad pa na/ 'jig rten skyong ba bzhi rnams lha'i 'dun sa chos bzang dag tu so sor 'khod de/ 'di ltar lha'i rgyal po brgya byin lha rnams dang lhan cig gang na bzhugs zhes dpyod par byed do// de nas de ltar brgya byin lha'i stan la 'dug cing // lha'i tshogs kyis yongs su bskor la gzi brjid 'bar ba na/ lha yul gyi bde ba dpe med pa du ma dang ldan pa rgyang ring po nas mthong ngo // de mthong nas 'jig rten skyong ba bzhi rnams brgya byin ga la ba der 'dong bar byed do// dong nas brgya byin la gsong por smra ste/ lha'i stan mchog tu nyams dga' ba bzang po la phyogs gcig tu 'khod do// de nas yang stan mchog tu nyams dga' ba bzang po de dag las langs te/ brgya byin ga la ba de logs su phyogs nas 'dug ste/ brgya byin la 'di skad smras so// lha'i dbang po 'di ltar 'dzam bu'i gling gi mi rnams ni dge ba bcu'i las kyi lam la mngon par brtson zhing chos la dga' ba/ mar 'dzin pa dang / phar 'dzin pa dang / dge sbyong du 'dzin pa dang / bram zer 'dzin pa dang / rigs kyi rgan rabs la gus par bgyid kyis/ lha'i dbang po khyod dgyes par mdzad du gsol/ de nas lha'i dbang po brgya byin gyis tshig de dag thos nas 'di skad smras so// lha dag bdag ni dga'o// rgyal po chen po khyed cag ni 'jig rten skyong zhing // 'jig rten la phan par 'dod pa phan gdags par rab tu zhugs pa yin te/ bdag gi dga' ba yang thos nas/ khyed bde legs su gyur cig // de nas 'dzam bu'i gling du chos dang mi ldan zhing // chos ma yin pa'i rjes su zhugs pa'i mi de dag de bzhin du 'jig rten skyong ba rnams brgya byin la smra bar byed de/ 'dzam bu'i gling na mi chos dang mi ldan zhing // chos ma yin pa'i rjes su 'jug pa/ mar mi 'dzin pa dang / phar mi 'dzin pa dang / dge sbyong du mi 'dzin pa dang / bram zer mi 'dzin pa dang / rigs kyi rgan rabs kyi rjes su mi 'jug pa dag mchis te/ bdud kyi phyogs ni 'phel lo// dam pa'i chos kyi phyogs ni 'grib po zhes bsnyad do// lha'i rgyal po brgya byin gyis de thos nas rgyal chen bzhi'i lha rnams dang / sum cu rtsa gsum pa ji ltar phyogs pa rnams la bos nas smras pa/ lha ma yin brtan pa dang / rab spro la sogs pa/ klu chos ma yin pa dang ldan pa rab 'joms la sogs pa sa'i 'og nas langs te/ bdag cag la g.yul 'gyed du 'ong gis/ lha khyed rnams chos shig // de nas brgya byin gyi bka' de mnos nas/ gang rgyal chen bzhi'i lha rnams brgya byin gyi bkas shin tu rings par lag cha dang / mtshon cha sna tshogs snga ma bzhin thogs te/ ri bo zla ba zhes bya ba'i ri ga la ba der 'dong bar byed do// de nas 'jig rten skyong ba de rnams dong ba dang / lha'i dbang po brgya byin yang lha'i tshogs sna tshogs kyis ni bskor/ lha'i phreng ba dang gos ni gyon/ lang tsho la bab pa'i gzugs rgyan sna tshogs kyis ni brgyan/ lha mo rnams ni rjes su 'brang zhing // lha'i tshogs kyis yongs su bskor ba dang lhan cig thams cad mngon par 'byor ces bya ba ga la ba der 'dong bar byed de/ skyed mos tshal gang yin pa de ri rab dang skra lta bur 'dra ba'i dper bya na/ 'di ltar/ zla ba rgyu skar gyi tshogs kyis yongs su bskor ba lta bu dang / nyi ma gza'i tshogs kyis bskor ba mi 'thun par mthong ba lta bu dang / ri rab gser gyi ri stong gis bskor ba lta bu dang / shing ljon pa lha'i gser dang / dngul dang / bai DUr+ya dang / mthon ka dang / pad ma rA ga'i mdog lta bu rnams kyis nye bar mdzes par byas pa'i skyed mos tshal de lha'i me tog gis mdzes par byas shing // bya'i tshogs kyis yongs su bskor la sgra skad snyan pa 'byin pa/ lha'i pad ma'i rdzing rnams kyis mdzes par byas pa yin no// lha'i rgyal po brgya byin gyi glang po che'i rgyal po sa srung gi bu zhes bya ba skyed mos tshal chen po de na rdzing de dag snga ma bzhin yod pa'i nang na bal glang mo dang lhan cig rtse bar byed/ gser dang / bai DUr+ya'i pad ma'i 'dam bu'i nang na bal glang mo dang lhan cig rtse zhing yul der 'gro bar byed do// lha'i rgyal po brgya byin lha'i tshogs dang / lha mo'i tshogs sna tshogs kyis yongs su bskor ba ltar/ glang po che'i rgyal po de yang de lta bu yin la/ pad ma gser btso ma lta bu dang / nam mkha' la nyi ma 'bum phrag 'char ba/ de lta bu'i 'od bzang po 'char ba dang ldan pa rnams kyis mdzes par byas pa der de dga' bar byed/ yongs su spyod par byed/ rtsed mo byed/ dud 'gror gyur kyang lha'i bde ba myong ba yin no// de nas lha'i rgyal po brgya byin der song nas/ lag pa gnyis kyis byugs shing phyi bdar byed la/ kye bdag gi glang po che'i rgyal po 'di ni g.yul 'gyed pa la dgos pa yin te/ lha dang lha ma yin 'thab pa'i tshe/ 'di'i steng nas bdag rgyal ba thob bo// de nas glang po che mchog phyi bdar byas nas/ skyed mos tshal thams cad 'byor ldan na khang mya ngan bral zhes bya ba ga la ba der 'gro bar byed de/ chu'i zam pa lta bu'i skas de las 'dzegs nas/ der lha dang lha mo'i tshogs kyis yongs su bskor te 'jug par byed do// der zhugs nas lha'i rgyal po de lha mo bye ba phrag dgu'i mdun na rtse bar byed/ dga' bar byed do// lha'i rgyal po de rnams dang lhan cig lha'i 'dod pa'i yon tan lnga rnams 'byor cing ldan par gyur pas rtse bar byed/ dga' bar byed/ yongs su spyod par byed do// lha'i rgyal po rang gi las dang 'thun par longs spyod 'byor te/ lha de dag dang lha'i rgyal po de ji srid du 'dod pa sdug pa/ yid du 'ong ba byas shing bsags pa dang / so so yang dag par myong bar 'gyur ba bde ba'i rnam par smin pa/ bde ba so sor yang dag par myong bar 'gyur ba'i las zad par ma gyur pa de srid du 'di ltar/ skyed mos tshal brgya snyed kyis brgyan pa'i lha'i 'dun sa chos bzang gi skyed mos tshal de na bde ba kun dang ldan zhing // lha'i tshogs thams cad dang bcas pas yan lag lnga dang ldan pa'i rol mo rnams kyis rtse bar byed/ dga' bar byed do// de dag phyis lha'i 'dun sa chos bzang nas 'chi bar 'gyur te/ shi nas kyang ji ltar las de dang nye bar 'gro zhing // myong bar 'gyur ba bzhin sems can dmyal ba dang / dang / dud 'gro rnams kyi nang du skye bar 'gyur ro// gal te mi rnams dang skal ba mnyam par mi'i nang du skyes na/ de las de dang rgyu 'thun par mchog tu bde ba dang / rig pa'i blo dri ma med pa dang / phan tshun gyi gtso bo'am/ grong gi gtso bo'am/ yul gyi gtso bo'am/ grong khyer gyi gtso bo'am/ phan tshun gyi gnyen 'dab dang / rtsa lag dang / bde bar lhan cig 'khod par 'gyur ro// lha'i rgyal po de ni ngan song gi sgo bcad pa yin te/ lha de dag gi 'chi 'pho ba la mngon par brtags nas 'di ltar tshigs su bcad de smras pa/ sa gang yin pa de dag gi// tshal ni pad ma sna tshogs dang // rtse mo mchog ste nyams dga' dang // rin po che dang ldan pa dang // mtsho dang 'bab chu rin po che'i// rdo ba sna tshogs rnams kyis brgyan// ljon shing me tog sna tshogs dang // bya ni sna tshogs dag gis khebs// gser las byas pa'i dpag bsam shing // kha cig dri med bai DUr+ya// dngul dang gser ni btso ma yin// tshal ni rnam par 'dres pa bskyed// bung ba rnams ni sgra 'byin pas// pad ma'i rdzing ni rnam par mdzes// khang mchog ni nyams dga' zhing // rin po che ni che dang ldan// rnam par brgyan pa nyams dga' ste// lha la 'os pa thams cad yod// de dag thams cad de bzhin 'jug // skye bo rnams ni yongs su 'gyur// kye ma sred pas bslus pa yi// lha rnams kun gyi bde ba ni// sgyu ma chu bur dbu ba dang // dri za'i grong khyer lta bu yin// sred pa dug dang me 'dra ba// 'jig rten 'jig pa'i phyir gnas te// sred pa'i mtshor ni 'khyam byed cing // skye bo de kun 'jig par byed// 'dod pa longs pas chog mi shes// bde ba 'dod pas chog mi shes// 'chi ba'i me yis rnam bsregs pa// lha tshogs de dag ga las 'ongs// sred 'dis 'jig rten gzengs pa rnams// ye nas ngan te 'phags pa min// gang gis rnam par rmongs pa'i lha// 'chi ba yi ni dbang du song // lha dang mi dang lha ma yin// gnod sbyin sems can dmyal ba klu// 'chi ba'i zhags pa mi bzad pas// thams cad dbang med 'gro bar 'gyur// khams gsum pa ste 'di dag kun// 'chi ba'i zhags pas sbrel gyur kyang // sred pa'i rmongs pas rmongs pa rnams// dbang med mthong bar mi 'gyur ro// de ltar brgya byin gyis rtag tu lha de rnams kyi skye ba dang / gzhan mi rtag pa 'chi ba dag mthong nas/ lha dag shin tu go bar bya ba'i tshigs su bcad de smras pa/ 'byung po kun la phan bzhed pa// bcom ldan de la phyag 'tshal lo// gang gis sred pa dug 'dra 'di// 'jig rten pa la mang du gsungs// mdor na shes dang shes bya dag // de yis 'di kun thugs su chud// shes dang shes bya ma gtogs par// gsum pa dmigs par mi 'gyur ro// 'di ni mi rtag sdug bsngal stong // byed pa po yang spangs pa yin// de nyid lam ni rnam ston pa// sangs rgyas kyis ni 'khor bar gsungs// de ltar dbang po de phyag rgya 'dis btab pa'i yid dri ma med pas bcom ldan 'das la bstod do// bstod nas de nas yang lha'i bde ba yang nyams su myong bar byed de/ de ltar de lha'i bde ba thams cad myong ba yin no// de nas yang dge slong las kyi 'bras bu rnam par smin pa shes pa des sum cu rtsa gsum pa'i lha rnams kyi gnas la rtog par byed de/ des thos pa las byung ba'i shes pas sum cu rtsa gsum pa'i lha rnams kyi gnas mtho ba na gnas pa zhes bya ba ji ltar 'dug pa mthong ngo // sems can dag las gang gis der skye bar 'gyur snyam nas/ des thos pa las byung ba'i shes pas brtags na 'di ltar gang gzhan gyis gsod pa po dag nyi ma gcig tsam du srog gcod pa spong ba'i tshul khrims srung du bcug la/ 'khor ba las thar pa 'dod pa rnams ma byin par len pa dang / rgyal po'i chad pas 'jigs nas 'bras bu chung ngur 'gyur ba yang spong du 'jug na/ de lus dang bral nas bde 'gro sum cu rtsa gsum pa'i lha rnams kyi nang na mtho ba'i gnas su skye bar 'gyur ro// gnas mtho ba de yang ri rab kyi steng na mtho ba yin la/ khyed cag gi las sna tshogs snang ba bzhin gser dang dngul gyi bkra bas phye ba yin no// lha rnams mtho ba'i gnas der 'dzegs nas/ ri rab kyi drung thams cad lta bar byed de/ gser dang dngul las byas shing // bai DUr+ya bkra bas rnam par phye ba rnam pa du ma la lta bar byed do// lha'i phreng ba dang gos gyon pa rnams gser gyis brgyan pa'i sa gzhi rnams la dga' bar byed/ yongs su spyod par byed la/ lha mo'i tshogs sna tshogs kyis yongs su bskor cing sdug pa dang / lhan cig bai DUr+ya'i tshal dang nye ba'i tshal rnams su dga' bar byed/ yongs su spyod par byed do// der de dag gi rtag tu bza' ba dang / btung ba chu bo ltar 'bab ste/ 'di lta ste/ chu bo ro zhim zhes bya ba dang / chu bo shugs chen 'bab ces bya ba dang / chu bo dga' bcas zhes bya ba dang / chu bo dga' bcas che zhes bya ba dang / chu bo brtsegs 'bab ces bya ba dang / chu bo shugs phreng zhes bya ba dang / chu bo stong 'bab ces bya ba dang / chu bo gar dgar 'bab ces bya ba ste/ chu bo de dag ni myos pa'i skyon dang bral zhing // btung ba rnam pa sna tshogs thams cad rab tu 'bab pa yin no// ro sna tshogs dang mdog sna tshogs yod pa yin te/ 'di lta ste/ 'o ma'i mdog dang / pad ma rA ga'i mdog dang / an da rnyil gyi mdog dang 'thun pa dang / bai DUr+ya'i mdog dang / gser gyi mdog ltar ser ba dang / kha cig mdog 'dres pa dang / chu shin tu dri zhim zhing brtan pa dag tu khyad par 'phags pa yang 'bab bo// gzhan yang bza' ba ro dang / dri dang mdog sna tshogs su 'byung ste/ 'di lta ste/ ro sha kha ra 'dra ba dang / lha'i dri dang / mdog dang mdog skya bo dang / ro ji ltar 'dod pa dag ste/ lha rnams ji ltar 'dod pa de bzhin du bza' ba rnams kyi ro de dag kyang de ltar 'gyur ro// tshal dang nags tshal sna tshogs dag me tog dri zhim po rnams kyis nye bar mdzes par byas shing // bya kha dog sna tshogs dang / rnam pa sna tshogs rnams kyis mdzes par byas pa yin te/ de dag sa'i phyogs nyams dga' ba der lha dang lha mo'i tshogs kyis yongs su bskor nas sil snyan dang / glu dbyangs dang / bro gar sna tshogs kyis rtse bar byed/ dga' bar byed/ yongs su spyod par byed do// der tshal 'di dag 'byung bar 'gyur te/ 'di lta ste/ shing sA la'i tshal dang / shing sA la chen po'i tshal dang / ji ltar 'dod pa'i shing ljon pa'i tshal dang / me tog rtag tu yod pa'i tshal dang / rlung ji ltar 'dod pa bzhin bde bar 'bab pa'i tshal te/ tshal dga' ba de rnams na gser gyi lcug ma 'phyangs pas ni mdzes/ dril bu g.yer ka'i dra bas ni dkrigs/ bya 'bum snyed sgra 'byin pa dga' ba lha'i dbang po 'dod pa'i yon tan lnga'i bde ba dag gis lha rnams nye bar 'tsho bar byed do// phan tshun grogs su gyur cing phan tshun longs spyod pa gcig pu don du byed pa/ nad dang mya ngan dang bral ba/ bkres pa dang skom pa dang bral ba/ lus ngal ba dang bral ba/ tshol ba'i nyon mongs pa dang bral ba/ ci dgar spyod pa la brtson pa/ ci dgar rgyu ba/ ci dgar gnas pa dag tshal gyi nang dang / skyed mos tshal dang / pad ma'i tshal dang / mthong na yid 'phrog rnams su dga' bar byed do// mtho ba na gnas pa 'dod pa'i yon tan lngas tshim pa'i lha rnams 'od ni rang gi 'od la lus ni ji ltar 'dod pa bzhin/ phra ba dang / sbom pa dang / yang bar sgyur ba/ ci dgar 'gro ba/ gar dgar 'gro ba/ rang dgar 'gro ba/ gang thob par 'dod pa de thob par 'gyur zhing // thob nas sus kyang mi 'phrogs la thob nas de'i dbang du 'gyur ro// mtho ba'i gnas na gnas par gyur pa'i lha de rnams la bde ba'i rnam pa gzhan yang yod de/ rang gis legs par byas pa'i las rgyu dang 'bras bus kun nas bslang bas/ ji srid du 'dod cing sdug la yid du 'ong ba legs par bsrungs pa'i tshul khrims srog gcod pa dang / ma byin par len pa spangs pa zad par ma gyur pa de srid du lha mo'i tshogs rnams dang dga' bar byed/ dga' dgur spyod par byed do// der las zad nas lha'i ris de nas 'chi bar 'gyur te/ shi nas las kyis 'gro ba ji lta ba dang las la rton pa dang / 'gro ba ji lta ba bzhin skye bar 'gyur te/ sems can dmyal ba dang / dang / dud 'gro rnams kyi nang na skye bar 'gyur ro// gal te mi rnams dang skal ba mnyam par mi'i nang du skyes na/ de las de dang rgyu 'thun par ri la gnas pa rtag tu bde bar 'gyur zhing // nor dang shin tu ldan pa dang / rab tu bde ba dang / mchog tu gzugs bzang ba dang / 'jig rten gyi bar bzang por dro ba dang / bsil ba'i nye ba'i tshal rnams kyi nang du skye bar 'gyur ba mthong ngo // de nas yang dge slong las kyi 'bras bu rnam par smin pa shes pa de sum cu rtsa gsum pa'i lha rnams kyi gnas la rtog par byed de/ des thos pa las byung ba'i shes pas lha rnams kyi gnas ri rtse na gnas pa zhes bya ba ji ltar 'dug pa mthong ngo // der sems can dag las gang gis skye bar 'gyur snyam nas/ des thos pa las byung ba'i shes pas brtags na/ gang gis lus kyi tshul khrims rnam gnyis bsrungs pa yin te/ srog chags gsad par chad pa dang / bcings pa thar bar byas shing // mthu rab tu che bar gyur la nus par ldan pa zhig lam du zhugs te/ bkres shing skom bzhin du bu ram shing ngam/ ldum ra 'am/ rdzi'u'i grong dag tu ba'i bcud dam/ bu ram shing gi bcud ma byin par ma blangs/ sems can gsad par bya ba dang / ma byin par blangs nas 'jigs te 'gro ba thar bar byas pa'i skyes bu dam pa de lus dang bral nas/ bde 'gro mtho ris kyi 'jig rten sum cu rtsa gsum gyi gnas/ ri rtser gnas pa'i lha rnams kyi nang du skye bar 'gyur ro// der skyes nas kyang de bde ba'i longs spyod du ma dang ldan zhing // de yul chu bo lta bu du mas bdas pa yin la/ de yang 'dod chags chu bo lta bu yin/ 'di lta ste/ 'dod chags kyi chu bo dang / rgyags pa'i glong dang / mgu ba'i gling du chags pa dang / kun dga'i chu mig dang / kun du rtog pa'i rlabs dang / gzugs dang / sgra dang / dri dang / ro dang / reg bya sdug pa'i bya dang / lta ba chu srin 'dzin khri kun du 'khrugs pa dang / rab tu thogs pa du ma ya yor 'gro ba dang / tshal dang / nye ba'i tshal chu yis bar bur ded pa dang / phra dog gi nya dang / spro ba chu las brgal ba dang / yul du ma'i ri khrod nas chu 'bab ste/ sred pa'i chu bo 'dam rdzab la sogs pa rnam pa de lta bu dag las lha rnams 'byung bar mi nus so// gzhan yang chu bo gang gA'i pha rol gyi 'gram gyi rlabs mi mngon pa ltar/ thog ma med pa'i dus nas rgyun du shin tu zab mor rab tu zhugs pa/ 'dod pa dang / gzugs dang / gzugs med pa'i khams na skye ba dang / rga ba dang / na ba dang / 'chi ba dang / mya ngan dang / smre sngags 'don pa dang / sdug bsngal ba dang / yid mi bde ba dang / 'khrug pa rlabs lta bus khyab cing // myur du 'gro ba'i sred pa chu klung lta bu de sems can dmyal ba'i rgyu yang yin la/ mi rnams kyis kyang chog par 'dzin mi nus te/ de ltar sred pa'i rnam pa chu bo lta bus ri rtse na gnas pa'i lha rnams rab tu bdas so// der lha de dag lha mo'i tshogs kyis yongs su bskor te/ lha'i 'dod pa'i yon tan lnga rnams 'byor cing ldan par gyur pas dga' bar byed/ rtse bar byed/ dga' dgur spyod par byed do// der tshal 'di lta bu dag 'byung bar 'gyur te/ 'di lta ste/ tshal rtag tu rab dga' zhes bya ba dang / tshal rtag tu mngon dga' zhes bya ba dang / tshal sprin ltar dkar brtsegs zhes bya ba dang / tshal kun nas mngon dga' zhes bya ba dang / tshal zla ba 'dra zhes bya ba dang / tshal gang gA'i steng du rgyu zhes bya ba ste/ tshal 'di dag ni ri rtse na gnas pa'i lha rnams kyi yin no// tshal de rnams kyi nang du lha dag bde ba du ma dang ldan zhing // bud med kyi dga' ba rnams dang lhan cig rtse bar byed/ dga' dgur spyod par byed do// btung ba'i chu bo rnams kyang 'di lta ste/ chu bo sna tshogs zhes bya ba dang / chu bo lag mthil gyis byug cing reg pa zhes bya ba dang / chu bo ngoms mi myong zhes bya ba dang / chu bo me tog ku mu da dang / ud pa la skye zhes bya ba ste/ chu bo de dag gi 'gram gnyi ga ril khebs pa yin no// dngul dang / shel dang / gser gyi shing ljon pa 'bras bu dang ldan zhing // me tog dang ldan pa rnams kyis lha'i sa gzhi de dag nyams dga' bar brgyan pa'i sa gzhi der dge ba'i las sna tshogs dang / las byas pa sna tshogs kun nas bslang ba rnams kyis tshal de dag dang / chu bo de dag dang / sa gzhi de dag dang / zas dang skom chu bo ltar 'bab pa de dag tu/ lha de rnams lha'i rol mo dang / lha'i gnas chen po dang / thags su btags pa ma yin pa'i lha'i gos rnams kyis dga' bar byed do// lha de rnams rang las 'od 'byung la/ sha dang / rus pa dang / rnag khrag dang bral ba/ lus dang / ngag dang / yid ngal ba dang bral ba/ lus dang yid rtag tu kun nas dga' ba rnams ji srid du lus dang ngag gi 'dod pa sdug pa yid du 'ong ba shin tu bsil ba/ rnam par smin pa mchog tu bde ba/ mtho ris su skye ba nges par myong bar 'gyur ba'i dge ba'i las ma zad pa de srid du 'gros 'chos shing dga' bar byed/ rtse bar byed/ yongs su spyod par byed do// de dag las zad de lha'i 'jig rten de nas 'chi bar 'gyur la shi nas kyang las ji ltar byas pa bzhin sems can dmyal ba dang / dud 'gro dang / rnams kyi nang du skye bar 'gyur ro// gal te lan grangs gzhan la myong bar 'gyur ba mir 'grub pa'i las kyis mi rnams kyi nang du skyes na/ de las de dang rgyu 'thun par de rtag tu longs spyod can du 'gyur zhing rtag tu shes pa la dga' ba/ yid la dgod pa dang / rtsed mo dang / rtse ba dang / yul bzang por skye bar 'gyur ba mthong ngo // de nas yang dge slong las kyi 'bras bu rnam par smin pa shes pa de/ sum cu rtsa gsum pa'i lha rnams kyi gnas la rtog par byed de/ sum cu rtsa gsum na lha rnams kyi gnas gzhan gang zhig yod snyam nas/ des thos pa las byung ba'i shes pas brtags na/ blta na sdug pa gnas pa zhes bya ba'i gnas ji ltar 'dug pa mthong ngo // der sems can dag las gang gis skye bar 'gyur snyam nas/ des brtags na gang tshul khrims dang ldan pa'am/ sems can gzhan chus khyer ba'am/ mtshon gyis gsad par bya ba srog phyung zhing // nor rdzas sam/ bdag nyid la mi lta bar chu nas phyung ba dang / bkres bzhin du lam du 'gro ba na gzhan gyis ma byin par blang ba la rab tu spro ba bskyed kyang len par mi byed/ gzhan yang phyogs dben par phyin la 'tsho ba nyam nga bar gyur kyang 'bras bu dang rtsa ba dag ma byin par len par mi byed cing // tshul khrims dang ldan pa ma gus par bslab pa'i gzhi rdul phra mo tsam ral ba la yang 'jigs par lta na/ de lus dang bral nas bde 'gro grong khyer chen po blta na sdug tu skye bar 'gyur ro// grong khyer de yang dpag tshad khri yod la/ khyams khris legs par rnam par phye ba yin no// grong khyer de'i sa gzhi 'dzam bu chu bo'i gser las byas la/ kun nas khang pa chen po bai DUr+ya las byas pa dang / gzhan yang dngul las byas pa dang / gzhan yang 'dzam bu chu bo'i gser las byas pa dang / mthon ka sna tshogs las byas pa dang / gzhan yang rin po che sna bdun las byas pa'i khri dag gis bkra bar phye ba yin no// de dag gi srang yang kun nas shin tu rnam par phye ba yin la/ bzhi mdo dang / ba gam dang / sgo dang / pu shu'i rtse mo dang / khang ris shin tu rnam par phye ba yin no// khang pa de dag kyang nyi ma gang med kyang sgron ma lta bur 'gyur te/ ji ltar nyi ma med na sgron ma gsal bar byed pa de ltar nyi ma med kyang khang pa'i mchog de rnams las de ltar 'od 'byung ngo // grong khyer de dag kun nas tshal dang / nye ba'i tshal de rnams kyis mdzes par byas pa yin te/ tshal dang nye ba'i tshal kha cig bai DUr+ya las byas pa dag la mu tig gi dra bas bres/ kha cig gser gyi shing ljon pa dag la dngul gyi dra bas bres/ kha cig dngul gyi shing ljon pa dag la gser gyi dril bu g.yer ka'i sgra 'byin/ kha cig ni rin po che sna bdun gyi shing ljon pa'i skyed mos tshal bkra ba yin la/ kha cig dpag bsam gyi shing yin te/ lha gang dag gi yid la bsams pa de tshal de dag las thob par 'gyur ro// tshal kha cig an da rnyil dang / bai DUr+ya las byas pa yin te/ de na gser gyi bya rnams sgra snyan pa sna tshogs 'byin la/ gser gyi tshal gang yin pa de na dngul gyi bya rnams skad snyan pa 'byin cing rtse/ mthon ka'i tshal gang yin pa de na bya pad ma rA ga'i mdog tu 'dug pa rnams skad snyan pa 'byin cing rtse/ gser gyi tshal gang yin pa de na bya lus sna tshogs 'dres pa rnams skad snyan pa 'byin cing rtse ste/ de ltar grong khyer chen po legs par mthong na nye ba'i tshal du gyur pa rnams mdzes pa yin no// srang dang gser gyi khang pa mdzes par byas pa gang yin pa de dag la dngul gyi ka ba dang / bai DUr+ya'i shing ljon pa rnams kyis mdzes par byas pa yin/ gser gyi srang gang yin pa de dag la bai DUr+ya'i ka ba btsugs shing gser gyi shing ljon pa dang khang pas brgyan/ srang dang / khyim 'dres pas mdzes par byas pa gang yin pa de na bya gser gyi mdog can yod de/ grong khyer blta na sdug gang dang gang du snang ba/ de dang de dpe med par mthong ngo // grong khyer de yang kun nas tshal chen po bzhi rnams kyis mdzes par byas pa yin te/ 'di lta ste/ dra ba'i phreng ba dang / shing chen po dang / 'od gsal ba dang / mthong na dga' bas so// tshal thams cad dpag tshad nyis brgya lnga bcu yod de/ tshal de thams cad na chu bo chen po khri yod pa gser gyi pad mas khebs pa yin no// chu bo de dag shin tu nyams dga' ba yin zhing 'gram gnyi ga zhig pa med la/ de dag gser dang / dngul dang / shel dang / an da rnyil dang / shing ljon pa rnams kyis mdzes par byas pa yin no// tshal chen po de dag bung ba 'dab ma bai DUr+ya la lus dngul du 'dug pa'i tshogs rnams kyis mdzes par byas pa yin te/ gang bung ba rnams kyi sgra snyan pa'i drung na mi'i gling bu'i sgras bcu drug gi char yang mi phod do// bai DUr+ya'i shing ljon pa rnams la 'bras bu gser gyi mdog can shin tu dri zhim zhing khar snyi ba bas ches lhag pa'i ro dag yod la/ 'bras bu rnams kyi dri gang yin pa dpag tshad du 'byung ngo // bya rnams ngo bo nyid kyis rgyags pa yin la/ de nas yang dri gang yin pa des brgya 'gyur du shin tu rgyags par 'gyur ro// gser gyi shing ljon pa gang yin pa de rnams la dngul gyi 'bras bu lha'i dri dang / mdog dang / ro lnga dang ldan pa dag 'byung // shing ljon pa bai DUr+ya'i sdong po dang gser gyi 'dab ma yod pa gang yin pa de rnams la 'bras bu kha dog sna tshogs yod pa dag 'byung ste/ de ltar tshal kha dog rnam pa du ma/ rnam pa sna tshogs dpe med pa gzhan dang mi 'dra bas/ grong khyer chen po blta na sdug yongs su bskor nas rnam par gnas so// kun du rtog pa'i ri mo bris pa ltar lha'i las rnam pa du ma byas shing las rnam pa du ma sna tshogs byas pa rnams kyis de rnams kyang sna tshogs su byung ba yin te/ de ltar 'bras bu rgyu dang 'thun par rgyu'i 'bras bu yin no// ji ltar sa bon gyi rnam pa ji srid yod pa de srid du 'bras bu'i rnam pa yang 'byung bar 'gyur te/ de ltar grong khyer blta na sdug na gnas pa'i lha rnams bde ba mang po du ma dag gis phrogs pa yin no// grong khyer de ngo bo nyid kyis legs mthong nyid yin te/ tshal khang gser dang / byi ru dang / spug dag gis brgyan cing mdzes par byas pa/ dril bu g.yer ka'i dra ba sna tshogs kyis dkrigs pa/ gser gyi dril bu g.yer ka sgra snyan pa 'byin pas mdzes par byas pa/ tshal dang nye ba'i tshal dang / skyed mos tshal de dag tu blta na sdug na gnas pa'i lha rnams 'khod do// lha'i grong khyer na gnas rgyan dang / rol mo dang / sil snyan rtag tu sgra 'byin pa rab tu 'byin cing // lha dang lha mo'i tshogs rnams kyis kun du gang ba de na btung ba dang phreng ba dag gis mdzes par byas pa/ rgyal mtshan dang / ba dan bye ba 'bum phrag du ma dag rlung gis rab tu bskyod do// yang ri rab kyi steng gi grong khyer du lha'i tshogs bye ba phrag brgya stong du ma dag gis kun du gang zhing las chen po rnams kyis mdzes par byas pa de na/ 'di ltar lha mthu rab tu che ba mchod par 'os pa chen po/ rdzu 'phrul che ba/ skyed mos tshal gyi dga' spyod la rtag tu yid mi dga' ba/ lha dang lha mo'i tshogs 'bum phrag du mas kun du gang ba sa ya phrag 'bum 'khod pa rnams brgya byin gyis ma lus par yongs su shes so// gang gi tshe lha de rnams gal te lha'i grong khyer chen po skyed mos tshal gyi dga' spyod de nas skyed mos tshal du dga' spyod byed du 'gro ba de'i tshe lha rnams shing rta 'bum phrag du ma rnams dang 'gro ste/ lha de rnams 'gro ba na rgyal mtshan dang / ru mtshon sdug gu rnam pa sna tshogs kyis mdzes par byas pa'i shing rta rnam pa sna tshogs dang / kha dog sdug gu rnam pa sna tshogs dang / dbyibs sna tshogs su 'dug pa bye ba phrag stong dkrigs pa dag byung ngo // 'di lta ste/ an da rnyil las byas pa'i gzhal med khang gang yin pa de la shing rta'i mda' pad ma rA ga las byas shing // de la shing rta'i steng gi khang pa rin po che las byas/ nang ni spug las byas/ phyi rol ni bai DUr+ya las byas/ sa ris ni gser las byas la/ kun nas dril bu g.yer ka 'khrigs pa'i sgra 'byin pa yin no// de nas yang lha rnams gzhal med khang rnam pa sna tshogs gzhan gyis 'gro bar byed de/ 'di lta ste/ shing rta'i mda' ni gser las byas/ shing rta'i steng gi khang pa ni bai DUr+ya las byas/ sa ris ni spug las byas/ mu tig gi dra bas ni g.yogs/ phyi rol ni rin po che ma rgad lta bu las byas/ ngos ni byi ru las byas/ srog shing ni dngul las byas pa yin no// kha cig shing rta'i mchog rnam pa gzhan gyis 'gro bar byed de/ 'di lta ste/ kun nas shing rta'i mda' ni gser las byas/ ngos ni mu tig gis g.yogs/ sa ris ni pad ma rA gas shin tu rnam par phye/ srog shing ni dngul las byas/ kun nas byi rus ni mdzes par byas pa yin te/ shing rta 'bum phrag mang po gsal ba mtshan nyid dpe med pa de dag lha'i tshogs rnams kyis kun nas yongs su bskor te/ 'bum phrag rnam pa du ma de rnams la lha dag nyid zhon nas tshal chen po de rnams ga la ba der 'dong bar byed de/ rgyal mtshan la la bai DUr+ya las byas/ rgyal mtshan la la gser las byas/ yu ba la la dngul las byas/ rgyal mtshan la la'i yu ba pad ma rA ga las byas/ rgyal mtshan dang ru mtshon la la'i mdog du ma yod pa dag gis nam mkha' bar med par byas nas/ skyed mos tshal du gnas par bya ba'i phyir/ yid rab tu dga' bas tshal chen po bzhi po ga la ba der 'dong bar byed do// de ltar lha de rnams 'dong ba na sil snyan bye ba 'bum phrag du ma sgra 'byin cing // rol mo'i sgra snyan pa sna tshogs phan tshun rdob par zhugs pa dag yod de/ shin tu bzang zhing nyams dga' ba'i khyad par che ba yin no// ji ltar las byas pa ngan pa dang / 'bring dang / chen po byas pa bzhin las bde ba rnams kyi rjes su 'jug pa na 'dong bar byed de/ lha de rnams so so la lha mo'i tshogs brgya'am/ stong ngam/ 'bum rnams gar byed/ glu len/ rab tu dgod cing yan lag lnga dang ldan pa'i rol mo snyan pa dang bcas pa rdob pa zhes bya ba kun du gang zhing byed la tshal chen po zhes bya ba ga la ba der 'dong bar byed do// lha'i 'dod pa'i yon tan lnga rnams 'byor cing ldan par gyur pa'i lha mo de dag thams cad lha de rnams dang so sor phrad nas de ltar bro gar byed/ dgod par byed/ rtsed mo byed do// 'di ltar lha de rnams 'dod pa la rnam par zhen pa zhes bya bas dga' bar byed de/ lha'i sgra snyan pa tshang tshing gi nang na lha'i sgra snyan pa de dang / gar dga' dgur 'gro ba'i lha de rnams lha'i 'dod pa'i rnam pa gang yin pa de nyid kyis der skyed mos tshal du 'gro bar byed de/ la la nam mkha' la sprin nag po 'gro ba lta bu bai DUr+ya'i mdog can de rnams 'gro bar byed/ lha'i mchog de dag kha cig ni 'di ltar rgyan sna tshogs dang / gos sna tshogs dang / cha byad sna tshogs dang / dga' ba'i gtam sna tshogs kyis dga' gtam smra zhing nam mkha' khyab par byas nas tshal chen po ga la ba der 'dong bar byed do// lha'i mchog gzhan kha cig ni gser gyi sa gzhi'i lam nas rab tu 'gro la/ 'gro ba de rnams kyi shing rta 'bum phrag du ma'i mu khyud kyis gser gyi rdul bslang ste nam mkha' khyab par byas nas 'dug go// gang gis nam mkha' de skya bor byed kyang // lha rnams la 'go bar mi byed la/ lha gang 'chi ba dang nye bar 'gyur ba de rnams kyi gdong ngam/ gos de la ni 'go bar byed do// lha gang gzhan dag gis rdul de mthong zhing 'chi ba'i ltas mthong la/ de 'chi ba'i sdug bsngal mtha' med par 'gyur ba mngon par mthong nas/ de snying rje rje lta bur gyur pa'i sems kyis 'di ltar tshigs su bcad de smras pa/ bud shing lta bu'i yul 'byung dang // mes bsregs lta bu'i 'chi 'gyur ba// lam 'di nas ni lha rnams dag // brgya'am yang na stong du 'dir// 'chi ba gzhan gyis mthong 'gyur la// bdag nyid kyis ni mi mthong ste// phyi nas nyon mongs phrad pa dang // bdag nyid kyis ni sdug bsngal rig // bag med pa dang 'dres pa'i sems// yul la rtag tu mngon par dga'// lus can lhan cig skyes gnas pa// 'chi ba brtan pa mi rig go// bag med pa la mngon dga' zhing // bde ba nyams dga' byed pa na// 'chi bdag sde yis 'di drangs pa// rab tu 'joms te dug dang 'dra// 'chi ba'i zhags pas bzung ba yi// khyod la skyob pa byed med de// sman dang sngags dang las mi skyob// de bzhin lha min lha mi skyob// rdul rnams kyis ni gdong g.yogs pa// bdag nyid kyis ni mi rig ste// 'di ni 'chi ba'i pho nya yin// shi ba phyi nas thob par 'ong // gang zhig bde ba'i don ma mthong // skye ba rtag tu brkam chags shing // sred pas ngoms ni mi myong ba// glo bur du ni 'chi bar 'gyur// 'chi bas btang ba chen po 'di// khyod kyi pho nya dang po ste// 'di yi 'og tu 'chi ba yang // shin tu mi bzad 'byung bar 'gyur// tshal dang nye ba'i tshal brgyan pa// rang gi las kyi 'bras bu spyad// sems can ri bo mchog de nas// dbang med bcings te khrid par 'gyur// myos pas rtse bar gnas pa dag // bde bas ngoms ni mi myong zhing // rmongs pa sred pas ma ngoms pa// dbang med sa steng ltung bar 'gyur// ji ltar rtag tu me dag las// du ba sngar ni 'byung 'gyur ba// de ltar 'chi ba'i rtags byung ste// phyi nas 'chi ba gnas par 'gyur// de ltar lha de dag bag med pa chung ba la gnas shing // sems sngon dge ba'i rtsa ba spyad pa la goms pa yin la/ lha de'i bar chad de mthong nas bdag nyid dang lha de rjes su ston par byed do// de ltar lha de'i gtam smra ba na/ shing rta la zhon pa/ shing rta sna tshogs la zhon zhing // shing rta'i dril bu g.yer ka'i dra bas dkrigs pa/ lus cha byad du mas 'bar ba/ mig rgyas pa lta bur 'dug pa/ lha'i phreng ba dang gos gyon pa/ gser btso mas rnam par brgyan pa/ gang ri rab kyi ri'i rtse mo stong snyed du phye mar rlog cing 'ong ngo // de nas lha de lha'i tshogs de rnams rtog cing 'ong ba na/ de bzhin du la la ni nam mkha' la/ la la ni sa la/ la la ni bya'i shing rta rnams kyis/ la la ni lha mo dang lhan cig glu len/ bro rdung zhing 'ong ste/ tshal dang nye ba'i tshal de dag lha'i pad ma dang / shing ljon pa dang / chu bo dang / bya dang / 'bras bu dang / me tog dang / rin po che sna tshogs dang / kun nas mchog tu nyams dga' ba'i tshal dang / nye ba'i tshal gyi phyogs ga la ba der 'dong bar byed do// blta na sdug na gnas pa'i lha de rnams shing rta'i mchog de dag la zhon nas/ gser gyi shing ljon pa nyi ma lta bu yod pa ga la ba der dong ngo // gang gzhan bar snang la rgyu ba de dag kyang bar snang de las babs nas skyed mos tshal ga la ba der dong ngo // de ltar lha'i tshogs de dag thams cad 'dus nas sil snyan gyi sgra dang / glu dbyangs kyi sgra rnam pa sna tshogs kyis dga' bar byed/ yongs su spyod par byed de/ phan tshun grogs su gyur cing phan tshun 'gyed pa dang / phrag dog la skyo ba med pa rnams bro gar byed/ dgod par byed/ dga' dgur spyod par byed do// sil snyan yan lag lnga dang ldan pa la 'di lta ste/ rgyud dang / rnga dang / sil dkrol dang / gling bu'i sgra dang / glu ste rnam pa 'di lngas kha zas chu bo ltar 'bab pa dang / btung ba chu bo ltar 'bab pa'i ngogs su lha dang lha mo'i tshogs de dag phan tshun dga' zhing lhan cig tu skyed mos tshal der rtses nas/ gang na bai DUr+ya dang gser gyi 'bras bu yod pa/ 'bras bu mdog dang dri zhim pa ro mngar ba/ sbrang rtsi lta bu rnams kyis mdzes par byas pa yin te/ de shing ljon pa'i drung de dag tu yang 'dod pa nyams dga' ba'i lha mo gzugs mi mdzes pa med pa'i gzugs rnams dang lhan cig 'bras bu'i ros myos nas yun ring du dga' bar byed do// de nas de ltar bde ba la gnas shing rgyags pas myos pa'i lha dang lha mo'i tshogs de rnams bro gar dang / glu dbyangs dang / dgod pa'i sgra de dag thos shing // gang lha'i rgyal po brgya byin gyi rjes su 'gro la phyi bzhin du 'brang ba de rnams sgra de dag thos nas/ lha'i rgyal po brgya byin ga la ba der 'dong bar byed do// de ltar de dag thams cad brgya byin gyi drung du dong nas/ brgya byin la gsong por smras shing thal mo sbyar nas mgo bo gtugs te/ brgya byin la bsnyad pa/ lha'i dbang po 'di ltar blta na sdug na gnas pa'i lha'i tshogs de dag thams cad skyed mos tshal du dga' spyod bgyid du mchi na/ lha'i dbang po de dag mkhyen par mdzod cig // de nas brgya byin de dag las tshig de thos nas/ lha rnams la 'di ltar blta na sdug na gnas pa'i lha dag gang nas dong ba'i skyed mos tshal du bdag cag kun 'dong gis khyed rnams 'dong bar shoms shig ces bsgo'o// de nas brgya byin gyis tshig de thos nas chos bzang na gnas pa'i lha rnams kyang shing rta rgyal mtshan sna tshogs can la zhon/ la la gser gyi shing rta srog shing bai DUr+ya las byas pa ba dan btags pa rnams la zhon/ la la bai DUr+ya'i shing rta srog shing gser las byas pa rnams la zhon/ la la ni rin po che sna bdun bkra zhing ba dan sna tshogs kyis mdzes par byas pa rnams la zhon/ la la gser gyi bya sgra snyan cing shin tu mdzes par 'byung ba'i bya'i shing rta rnams la zhon/ la la rta khra bo 'gros 'cham zhing bde ba dag la shing rtas blangs nas/ shing rta de rnams rta de rnams la btags te/ rta'i shing rtas 'gro bar byed/ de ltar gzhan yang gser gyi bya ngang pa rkang pa ni bai DUr+ya/ sgro ni pad ma rA ga'i mdog lta bu rnams kyi steng du zhon nas/ lha'i dbang po brgya byin dang lhan cig tu blta na sdug gi grong khyer chen po ga la ba dang / skyed mos tshal ga la ba yod pa der 'dong bar byed do// yang lha gzhan dag rin po che sna bdun gyi rma bya'i gzugs dang ldan zhing // mdongs kyi tshogs kyis khebs pa gang mi'i 'jig rten na yang gzugs phun sum tshogs pa yin la lha'i 'jig rten na lha gzhan dang mi 'dra ba legs par byas pa'i las rnams kyis mngon par brgyan pa lta smos kyang ci dgos te/ de dag gi mdog sdug cing dbyibs legs pa dpe bya bar yang mi nus pa'i steng du zhon no// rnam pa de lta bu dang ldan pa de dag la gzhan dag zhon nas blta na sdug gi skyed mos tshal dang / nye ba'i tshal ga la ba der 'dong bar byed de/ lha'i tshogs de rnams rol mo'i sgra dang / glu dbyangs sna tshogs kyis dgod cing rtse la yongs su spyod pa dang / lha gzhan myos shing 'khod pa rnams skyed mos tshal ga la ba der 'dong bar byed do// lha'i rgyal po brgya byin gyi shing rta bzhi yang 'khor lo rtsibs stong dang legs par ldan pa/ shing rta rin po che sna bdun las byas pa yin te/ 'di lta ste/ an da rnyil dang / pad ma rA ga dang / spug shin tu gsal ba dang / bai DUr+ya dang / byi ru dang / rdo rje dang / shel la gser gyi khye'u rnams kyis mngon par brgyan pa/ shing rta'i mchog de la brgya byin zhon nas/ rin po che sna bdun gyi bya ngang pa gser gyi pad ma ltar rgyas shing // dbyibs dang / cha byad sna tshogs dang ldan pa sgra che zhing gdangs snyan pa 'byin pa de'i drung na lha mo'i dbyangs kyang snyan par mi 'gyur ba stong gis khrid de/ brgya byin gyi shing rta rnam pa de lta bu dang ldan pa ngang pa rnams kyis khrid par byed do// shing rta de la yang tshon rtsi sna tshogs kyis bsgyur ba'i 'phan lnga brgya/ 'phan shing bai DUr+ya dang / gser dang dngul las byas pa la btags so// 'phan gyi kha dog ni 'di lta ste/ sngon po dang / ser po dang / btsod ka dang / dmar po dang / dkar pos mdzes par byas pa yin la/ shing rta de la lha'i rgyal po de zhon nas/ lha mo'i tshogs du ma ni nye ba na glu dbyangs len/ lha 'bum phrag du ma yang mdun du song nas glu dbyangs len cing nam mkha' la ni yang dang yang du 'gro/ sa la ni yang dang yang du 'gro ste/ gar dga' bar 'gro ba/ ci dgar byed pa/ lha'i bde ba de la nye bar spyod cing sil snyan yan lag lnga dang ldan pas nyams dga' bzhin du grong khyer blta na sdug dang / skyed mos tshal ga la ba der 'dong bar byed do// der 'dong ba na lha'i tshogs gzhan dag gis mthong nas bro gar byed/ gad mo dgod/ rtsed mo rtse/ rol mo byed cing pad ma sna tshogs sdong bu bai DUr+ya las byas pa dag lag tu khyer nas/ lha'i rgyal po brgya byin lha rnams dang lhan cig gang nas mngon du 'ong ba der blta na sdug pa na gnas pa'i lha de rnams kyis kyang skyed mos tshal nas byung nas 'ong ngo // de nas brgya byin gyis bdag cag gi drung 'dir 'ong gis khyed kyis 'di dag dang rtse ba de bya ba'i rigs so zhes kyang bsgo'o// de nas brgya byin gyi kha nas tshig thos pa spyi bos blangs nas/ blta na sdug na gnas pa'i lha ga la ba der chu blang ba'i phyir brgyugs so// lha mo'i nang nas lha mo de dag kyang blta na sdug pa'i gnas pa'i nang du chu blang ba'i phyir brgyugs so// blta na sdug na gnas pa'i lha mo dang / chos bzang na gnas pa'i lha mo dag kyang gang de nas phan tshun rgyug go// de ltar lha rnams phan tshun du gser gyi pad ma'i 'dab ma dag blangs nas skyed mos tshal ga la ba der rgyug la/ de dag phan tshun lhan cig tu dgod cing rtse la rgyu'o// lha'i dbang po brgya byin bar snang la rgyu zhing 'dug pas kyang lha dang lha mo rnams me tog ku mu das rtse ba de dag mthong ngo // lha de rnams chu la yun ring du rtse ba de byas nas/ de nas yang mchog ste/ pad ma la rtse ba rtsom par byed do// lha dang lha mo de dag phan tshun pad ma la rtse bar byed de/ la la gser gyi pad ma rnams kyis/ la la bai DUr+ya dang gser gyi sdong bu rnams kyis/ la la sdong bu sna tshogs rnams kyis rtse ste de ltar phan tshun rtsed mo byed do// de ltar phan tshun yun ring du bstegs shing rtses nas/ 'bras bu'i tshal ga la ba der 'dong bar byed do// de dag gis 'bras bu snyi ba rnams blangs nas/ phan tshun steg 'dod pa 'phen par byed do// 'bras bu la rtse ba de yang byas nas chang gi tshal ga la yod pa der 'dong bar byed do// tshal der song nas myos pa'i skyon dang bral zhing 'khrug pa med pa ji ltar 'dod pa bzhin ro zhim pa las ji ltar byas pa bzhin du zhim pa dag la 'thung bar byed do// lha'i rgyal po brgya byin yang shing rta'i mchog de las babs nas lha'i kun dga' ra ba ga la ba der song ste/ de dag gi nang du 'dug go// lha'i rgyal po de rnams kyis mthong nas phan tshun kun yid dga' ste lha'i rgyal po la mchod pa byed do// // 'phags pa dam pa'i chos dran pa nye bar gzhag pa/ bam po sum cu gnyis pa/ de ltar kun gyis thal mo spyi bor sbyar te mchod pa byas nas/ 'di ltar lha'i dbang po bzhugs pa bdag cag gi srog gi 'bras bu mchis pa lags te/ lha'i rgyal po brgya byin ni gang bdag cag gi pha ma dag pas lhag par srog stsol ba lags so zhes smras nas/ de ltar brgya byin de la de rnams kyis legs par mchod do// de nas yang lha de dag la 'di skad ces khyed ni bdag gi bu dang 'dra/ spun dang 'dra zhes smras nas de ltar de dag phan tshun legs par mchod pa byas te/ de nas yang bag med pa'i sar zhugs nas/ bag med pa de nyid la gnas so// de nas yang tshal dang nye ba'i tshal dag bya'i tshogs rnams kyis sgra 'byin pa/ 'bab chu dang / klung dang / tshang tshing sna tshogs kyis brgyan pa/ gser gyi chu bo pad ma'i tshal dang nye ba'i tshal mdzes par byas pa/ sa gzhi mnyam zhing 'jam la mi rtsub pa/ mtho dman gyis brgyan pa/ bai DUr+ya dang gser dang dngul dang shel gyi shing ljon pas brgyan pa/ bza' ba dang btung ba chu bo ltar 'bab cing 'bras bu sna tshogs dang ldan pa/ me tog man dA ra dang pad ma la sogs pa me tog chen po rnams kyis mdzes par byas pa/ tshang tshing rnams kyi nang na lha'i mi dang bud med dgod dgod/ rtse rtse rgal rgal yongs su spyad pas bsten pa'i tshang tshing gi tshal dang skyed mos tshal rnams su lha'i sil snyan yan lag lnga dang ldan pa dang lha'i kha zas dang / lha'i yul lnga 'byor cing ldan par gyur pa rnams kyis kyang dga' bar byed do// de nas yang blta na sdug pa na gnas pa dang chos bzang na gnas pa dga' bar byed pa/ rang gi gnas gnas su zhugs so// de dag der zhugs nas kyang ji srid du 'dod pa yid du 'ong ba byas shing bsags pa'i las de zad par ma gyur pa de srid du dga' bar byed do// de dag phyis lha'i ris de nas 'chi bar 'gyur te shi nas kyang las nye bar 'gro ba ji lta ba bzhin/ sems can dmyal ba dang dang dud 'gro rnams kyi nang du skye bar 'gyur ro// gal te lan grangs gzhan la myong bar 'gyur ba'i las kyis mi rnams dang skal ba mnyam par mi'i nang du skyes na/ las de dang rgyu 'thun par de rtag tu shin tu bde bar 'gyur zhing // rig pa'i blo dri ma med pa dang / rol mo la dga' ba ste/ bro gar dang glu dbyangs dang dgod pa dang rtse ba la dga'/ rtag tu spro ba la dga' zhing bza' ba dang btung ba dang / bca' ba dang bza' bar bya ba mang po la dga' ba dang yams kyi nad med cing // rims nad med la mya ngan dang bral bar 'gyur ba mthong ngo // de nas yang dge slong las kyi 'bras bu rnam par smin pa shes pa de/ sum cu rtsa gsum pa'i lha rnams kyi gnas la rtog par byed de/ des thos pa las byung ba'i shes pas lha rnams kyi gnas phyogs gcig na gnas pa zhes bya ba ji ltar 'dug pa mthong ngo // der sems can dag las gang gis skye bar 'gyur snyam nas/ des thos pa las byung ba'i shes pas brtags na/ tshul khrims dang ldan pa/ 'byor pa yang shin tu chung zhing dman par gyur pa gang gis gzhan dag las nor rdzas kyi rnam pa'am/ kha zas dag blangs te/ shin tu sdug bsngal yang bu dang chung ma 'ba' zhig la mi sbyor bar sems yongs su bsgoms pa'i yid kyis nor rdzas sam/ kha zas de dag gzhan sdug bsngal zhing pha rol gzhan dag nyon mongs pa dang long ba dang dbul ba dang mgon med pa rnams la bgo bsha' byas nas sbyin par byed pa dang srog chags gzhan gyi chung ma la 'khrig pa'i dga' bas rab tu chags pa dag // gzhi des mngon par bzung ste/ srog chad pa'i nyon mongs pa 'thob cing gshed ma'i lag tu bskur ba/ lho phyogs kyi sgo nas khrid de srog gcod par 'gyur ba/ nyon mongs pa'i rnam pa de lta bu'i nang du chud pa las thar bar byas na/ de lus dang bral nas bde 'gro mtho ris kyi 'jig rten phyogs gcig na gnas pa'i lha rnams kyi gnas su skye bar 'gyur ro// der skyes nas kyang legs par bya ba byas pa/ dge ba'i las shin tu rgya che ba byas shing yang dag par spyad pa de rang gi lus las kun nas 'od 'byung ste/ dper na nyi ma'i 'od 'byung ba bzhin no// yang 'od de dag gi kha dog sngon po dang / ser po dang / btsod ka dang / ljang gu dang / dkar por 'byung ste/ lha de'i 'od des lha'i 'jig rten gyi 'od gsal ba de dag thams cad de nas yang bcu 'gyur bas lhag par gsal bar byed do// dper na gza' dang skar ma'i 'od kyis 'dzam bu'i gling gsal bar byed la/ de nas yang zla ba'i 'od kyis gsal bar byed pa de bzhin du/ lha de'i rang gi lus kyi 'od kyis lha'i gnas de dag thams cad brgyan pa bzhin rnam par gsal bar byed do// 'od des gzugs phun sum tshogs pa de dag thams cad dang ldan pa'i lha de la/ lha de dag gis mngon par brtags te/ rnam pa de lta bu'i khyad par gang gi drung na lha gzhan de dag srin bu me khyer bzhin gsal ba med do// lha'i ris der lha de skyes ma thag tu lha mo de dag thams cad lha de ga la ba der rgyug cing skyes ma thag tu rgyan thams cad 'byung bar 'gyur te/ 'di lta ste gang gi gtsug gi nor bu mthon ka chen po'i 'od kyis dpag tshad dag tu 'od snang bar byed pa bzhin du/ 'od gang gis gzhan mtho ris na gnas pa'i 'od de dag thams cad dang phyi rol gyi nor bu de dag thams cad de ltar zil gyis gnon par byed do// ji ltar nyi ma shar bas srin bu me khyer rnams kyi 'od zil gyis gnon par byed pa de bzhin du lha de dag zil gyis gnon par byed do// de nas skyes ma thag tu rin po che sna bdun gyi cod pan dpag tshad brgyar 'od 'phro ba 'byung bar 'gyur te/ 'od kun gyis brgyan cing 'od zer 'byung la gang gis 'od sngon po dang / ser po dang / btsod ka dang / ljang gu dang / dkar po dag 'byung bar 'gyur ro// de'i 'og tu rin po che sna bdun gyi mgul rgyan dpag tshad brgyar 'od 'phro ba 'byung bar 'gyur ro// de ltar de'i 'og tu rin po che sna bdun gyi rgyan phreng 'byung bar 'gyur ro// de'i 'og tu phreng ba 'phyang ba rdo rjes brgyan pa 'byung bar 'gyur ro// de'i 'og tu de'i rked pa'i phreng rgyan ji ltar 'ja'i kha dog lta bur skye zhing 'byung bar 'gyur ro// de'i 'og tu de'i lham rin po che sna bdun gyis spras pa/ 'od sna tshogs dang ldan pa 'byung bar 'gyur te/ shugs gang gis rim pa 'di ltar 'gro ba ni/ gang gi tshe lha de 'di snyam du 'di ltar bdag che ge mo zhig tu nam mkha' las 'gro'o snyam du bsams na sems bskyed ma thag tu lha yul du 'byung ba'i lham des lha de bteg ste nam mkha' la khyer nas gnas der 'gro ste/ lus ngal ba med cing gnod pa thams cad dang bral bar 'gyur ro// gang de'i 'og tu de'i gos thags su btags pa ma yin pa rin po che sna tshogs las byas pa 'od gsal ba 'byung bar 'gyur te/ gang gi 'od kyis lha'i ris nyams dga' ba de/ de nas yang shin tu nyams dga' bar 'gyur ro// lha de skyes ma thag tu 'di snyam du sems te/ las byas pa gang gis bdag 'dir skyes shig gu snyam nas/ des brtags na las legs par byas pa dang nyes par byas pa'i gzhi 'dzam bu gling de nas bdag shi ste/ der gang bya ba legs par bya ba'am/ nyes par byas pa de 'dir nye bar spyod par 'gyur te/ der bdag gis legs par byas pa'i las kyi rgyu des bdag 'dir skyes te/ rgyu med pas ni ma yin no snyam mo// de de ltar bsams pa dang thang cig tu lha mo gzugs dang lang tsho phun sum tshogs pa ji snyed pa thams cad nye bar 'ong bar byed de/ de dag gi rgyan gyi sgra ji ltar mi yul na sil snyan yan lag lnga dang shin tu ldan pa de dag gi sgra 'byung ba de ltar de rnams kyi sgra 'byung bar byed do// de dag gi dri yang dpag tshad gnyis su gang bar 'gyur te/ dri gang gis me tog thams cad kyi dri zil gyis gnon par 'gyur/ de dag gi gzugs dang lang tsho sngon ma byung ba 'byung bar 'gyur zhing tshim pa dang dga' ba 'byung bar 'gyur la/ sngon gyi gos kyi yon tan rnams kyang 'byung bar 'gyur ro// lha de'i legs par byas pa'i las des 'di lta ste/ nyi ma shar ba'i nyi ma'i 'od kyis me tog thams cad rab tu rgyas par 'gyur ba de ltar lha de'i 'od byung bas lha mo de dag thams cad kyi gzugs rab tu rgyas par 'gyur te/ de dag dang de phrad nas 'dzum zhing dga' ba dag gis rtsed mo byed do// de dag gis de pang du blangs te tshal dang nye ba'i tshal ga la ba de nyid du 'gros sdug gus khyer zhing lha de'i mdun du sil snyan sna tshogs dang dgod pa'i sgras dga' bar byed pa de dag lha la lta zhing tshal dang nye ba'i tshal de dag ga la ba der 'dong bar byed do// lha de'i gnas su tshal 'di dag 'byung bar 'gyur te/ 'di lta ste/ pad ma rmad byung gi tshal yod de/ tshal de na gang gi tshe/ lha de 'jug pa de'i tshe/ gom pa 'dor ba'i sa dag la pad ma sdong bu ni bai DUr+ya/ myu gu ni rdo rje/ snying po ni gser/ lo ma 'jam zhing 'dab ma 'jam pa dang bung ba'i tshogs kyis mdzes par byed pa dag 'byung bar 'gyur la/ de dag la lha de'i rkang pa gnyis 'jog par byed do// de nas rkang pa bteg pa dang pad ma gzhan dag 'byung bar 'gyur zhing snga ma zhum par 'gyur ro// de pad ma'i tshal de nas sbrang rtsi'i chu'i tshal zhes bya ba sbrang rtsi'i chu'i tshal ga la ba der 'dong bar byed de/ tshal de na lha'i shing ljon pa gser las byas pa de dag thams cad las lha'i rgun chang 'dzag ste/ lha'i ro dang dri dang ldan pa'i rgun chang de dag la lha'i mchog de 'thung bar byed de/ myos pa'i skyon dang bral ba'i sbrang rtsi de dag la lha de rnams 'thung bar byed do// dri dang ro sngon ma byung ba de dag la 'thungs nas kyang tshal gsum mdzes zhes bya ba ga la ba der 'dong bar byed do// der gsum mdzes dpe med pa 'byung ste/ 'di lta ste/ bya dang bung ba'i tshogs sgra 'byin pa dang / gzhan dang mi 'dra ba'i sgra dang lha mo rol mo byed pa 'byung ngo // lha'i mchog de tshal gsum mdzes de na skyed mos tshal nas skyed mos tshal dang nye ba'i tshal nas nye ba'i tshal dang / pad ma'i rdzing nas pad ma'i rdzing dang / lteng ka nas lteng kar dga' bar byed/ rtse bar byed/ dga' dgur spyod par byed do// bya sgra sna tshogs 'byin pa la nyan cing dbang po lnga yul lnga la tshim pa med pa'i yid sred pa'i mes sreg pa na/ ji srid du de'i legs par byas pa'i las ma zad pa de srid du dga' bar byed do// de las de zad nas de nas yang lha'i ris de nas 'chi bar 'gyur te/ shi nas kyang las kyi thag pas bcings pa rang gis byas pa'i las rnams kyis sems can dmyal ba dang / dang / dud 'gro rnams kyi nang du skye bar 'gyur ro// gal te mi'i so so yang dag par myong bar 'gyur ba'i las kyis mi rnams kyi nang du skyes na/ las de dang rgyu 'thun par de gzugs dang rigs dang yon tan phun sum tshogs shing kun nas mchog tu bde ba dang ldan pa dang rang dang 'brel ba las 'tsho zhing gzhan la rag ma lus pa dang rang 'dod pa bzhin spyod cing nad med pa dang gnod pa med pa dang tsher ma med pa dang shin tu 'byor pa dang de bzhin du gsum ldan gyi dus su'am de bzhin du gtso bo'i nang du'am/ de bzhin du rgyal srid phyed la dbang ba'am/ rgyal tshab bam/ tshong pa 'byor pa'i mchog nor dang 'bru dang gser dngul thams cad dang ldan par 'gyur ba mthong ngo // de nas yang dge slong las kyi 'bras bu rnam par smin pa shes pa de sum cu rtsa gsum pa'i lha rnams kyi gnas la rtog par byed de/ des thos pa las byung ba'i shes pas sum cu rtsa gsum pa'i lha rnams kyi gnas shing gseb na gnas pa zhes ji ltar 'dug pa mthong ngo // der sems can dag las gang gis skye bar 'gyur snyam nas/ des thos pa las byung ba'i shes pas brtags na/ gang gis rkun po chad pas bcad par 'os pa bzung ba/ gang 'jig rten pha rol la 'jigs pa'i bsam pas/ de la chad pas mi gcod cing gnod par mi byed pa dang pha rol gzhan gyis rkun po bzung ba de yang sems can la phan par 'dod pa/ byams par gzhol ba'i sems dang ldan pa'i bsam pas thar bar byed pa dang / ma la yang mal cha dang na ba'i rkyen gyi gso sman dang / yo byad sbyin par byed cing gong ma'i rdzas bsgrubs pa de dag rku ba'i sems kyis mi rku ba dang / tshig 'jam zhing tshig nyung la phan par smra ba dang / nyin gcig bzhin sangs rgyas la gus par phyag 'tshal zhing // sangs rgyas la spos sam me tog gam bdug pa dag phul te phyag 'tshal la/ de'i yon tan yang rjes su dran pa dang / bla ma la lus kyis kyang gus par byed cing myur du ldang ba dang / gus par phyag 'tshal ba dang / rtag tu snyan par smra ba dang / sdig pa'i grogs po mthong na shin tu 'dre bar mi byed la/ de dag dang lhan cig dga' ba dang 'gro ba dang phrad pa dang mngon par smra bar mi byed/ mi nyon mongs pa'i sems dang ldan pa/ 'phags pa ma yin pa/ 'jig rten pas spangs pa rnams dang lhan cig dga' bar mi byed la/ thad kar lta zhing 'dug par mi byed pa dang / rgan po la legs par lta ste rgan po shes pa dang ldan pa/ sems can la byams shing pha rol gdung bar mi byed pa/ 'jig rten kun gyis bkur ba/ snyan par smra ba/ 'jam por smra ba dag la bsnyen bkur byed cing // yang dag par rnam par 'byed pa'i tshul khrims kyang yod pa dang / bran pho dang / bran mo dang / las byed pa dang / zho shas 'tsho ba rnams la rgyu med par 'tshe bar mi byed pa dang / bza' ba mang du mi za ba dang / 'dod dgur 'gro ba'i tshul du mi byed pa dang / gnod pa'i tshul med pa dang / glo bur du mi 'khrug pa dang / shan pa dang / nyo tshong dang / khyi yis 'tsho ba dang / rnyis 'tsho ba dri ma dang bcas pa la sogs pa dang / nyo tshong la sogs pa chos ma yin pa dang yang dag par 'brel bar mi byed pa dang / chang 'tshong gi khyim du dga' ba med pa dang / bud med la rag las shing sdig pa byed pa dang / spyod pa nyams pa dang / rtab rtab por mi 'gro ba dang / smra ba na gzhan gyi gsang mi shor ba dang / grogs po rnams la glags lta zhing gsang ste dgra mi byed pa dang / gnad btsal te rgyal po la mi smra ba dang / gzhan gyi zhing rnams la skye ba'i ldum ra mthong na bdag nyid kyir mi byed pa dang / yul mi'i dpya na ra ma drug cha gcig 'bul ba las lhag par mi 'bebs pa dang / gzhan gyi zhing dang / chu dang / skal ba byin pa mi 'phrog pa dang / mtshan mo'am nyin mo gzhan gyi 'bras bu mi 'phrog pa dang / rku sems thams cad dang bral ba'am/ re re dang bral ba'am/ nyung ngur bral ba yin te/ ji ltar na nyung ngur bral ba yin zhe na/ las kyi nyer bsdogs mi byed pa dang / las bar ma dang bral ba yin te/ gang byas pa 'chags par byed cing skyon du rtsi la mi byed pa dang chen po dang bral ba yin te/ las kyi nyer bsdogs mi byed pa dang de bzhin byed du mi 'jug cing // gzhan gyis byas nas kyang 'chags su 'jug pa dang / so sor rjes su yi rang bar mi byed pa dang mi ngan pa de rnam par spong bar byed la/ chung ngu dang 'bring dang chen po byed pa de chung ngu dang 'bring dang chen po'i 'bras bu la spyod pa yin te/ de ltar legs par byas pa'i las kyi mtha' spyod pa/ nyes par byed pa rnam par spangs pa de lus dang bral nas bde 'gro mtho ris kyi 'jig rten shing gseb na gnas pa'i lha rnams kyi nang du skye bar 'gyur ro// de der skyes nas kyang lha'i lus sha dang rus pa dang rnag khrag dang bral ba yin te/ gang bde ba myong bar 'gyur ba de'i dpe bya bar yang sla ba ma yin mod kyi/ cung zad cig dper bya na 'di lta ste/ sems can gang sems can dmyal ba yang sos su skye ba dang gang gser gyi 'khor los sgyur ba'i rgyal po'i khyad par gang yin pa dang lha'i bde ba myong ba'i mi 'khor los sgyur ba'i rgyal po gling bzhi pa'i rin po che sna bdun dang ldan pa'i khyad par gang yin pa'i khyad par de ni shing gseb na gnas pa'i lha de'i dper cung zad bya ba yin no// shing gseb na gnas pa'i lha de ri rab kyi steng dpag tshad sum stong yod par dpal dang ldan pa rin po che sna bdun gyi lha'i shing ljon pa dang chu bos mdzes par byas pa lta bur/ phyogs de na tshal kun spyod ces bya ba gser gyi shing ljon pa yod pa der 'di ltar lha rnams kyi sems la gang du bdag cag 'gro bar bya ba der shing ljon pa dag bdag cag gi phyi bzhin du de ltar 'ong bar shog shig snyam mo// de sems bskyed ma thag nyid du shing gseb na gnas pa'i lha rnams gar 'gro ba de dag gi phyi bzhin du de ltar 'ong ste/ dper na/ 'khor los sgyur ba'i rgyal po sems bskyed ma thag nyid du 'khor lo nam mkha' la 'gro ba de ltar lha rnams kyi sems bskyed ma thag nyid du shing ljon pa dag nam mkha' las 'ong ngo // lha rnams gar 'dod pa der yang sa'i steng du 'bab par 'gyur te/ dper na bya dag sa'i phyogs gang dang gang du 'gro zhing gnas pa de dang de nyid du gnas par 'gyur ba de bzhin du shing ljon pa de dag thams cad de ltar 'gyur te/ 'di ni shing gseb na gnas pa'i lha rnams kyi rang gis byas pa'i las kyi mthu gcig yin no// de nas yang mthu 'byung ste/ de ltar legs par byas pa'i las de dag gi mthu ni lha rnams gang du 'dong ba der bya dag sil snyan yan lag lnga dang ldan pa lta bu'i sgra 'byin bzhin du phyi bzhin 'brang zhing 'dong ngo // de nas gzhan yang legs par byas pa'i las rnams kyi mthu ni lha rnams nam mkha' la 'dod pa dang bcas par 'gro ba'i lha dag pad ma'i rdzing na bung ba myos pa'i sgra 'byin pa dang gser gyi bya ngang pas mdzes par byas shing // bya kA raN+Da ba dang ngur pa rnams kyis mdzes par byas pa ga la ba der 'dong bar byed do// de nas gzhan yang shing gseb na gnas pa'i lha rnams kyis legs par byas pa'i mthu ni lha/ lha'i phreng ba dang gos gyon pa dag nam mkha' gang la 'gro ba'i nam mkha' der/ lha'i pad ma sdong bu bai DUr+ya las byas pa'i gnas dag 'byung bar 'gyur te/ 'dab ma stong yod pa'i 'dab ma de re re la lha mo 'khod nas/ lha ga la ba der 'dong bar byed do// de nas yang shing gseb na gnas pa'i legs par byas pa rnams kyi las kyi mthu ni lha dag lha'i pad ma la 'dug nas gang du 'gro ba der nam mkha' de las lha'i btung bas gang ba'i lha'i snod dag lag tu 'ong ste/ btung ba de dag lha dang lha mo de dag dang lhan cig 'thung zhing dga' bar byed/ glu dbyangs len/ yongs su spyod par byed la/ phyogs gzhan gang du 'dong bar yang 'gro'o// de nas gzhan yang shing gseb na gnas pa rnams kyi las kyi mthu ni lha rnams gang dang gang 'dod pa de dang de thams cad 'byor bar 'gyur zhing // lha'i 'jig rten gyi gnas nas gnas gzhan du rnam pa gang gzhan gyis 'gro 'dod pa'i ri dang ri'i rtse mo de dag tu yang lha'i me tog dang / 'bras bu dang / chu bo phun sum tshogs pa dang tshal dang nye ba'i tshal phun sum tshogs pa dag nam mkha' las 'byung bar 'gyur ro// lha gnas pa de rnams lha mo dag gis yongs su bskor la lhan cig tu lha'i sil snyan yan lag lnga dang ldan pa'i glu dbyangs nye ba na len cing // de dag nyid dang yul nas yul du nam mkha' la 'gro ba na/ de nas chos bzang na gnas pa dang blta na sdug pa na gnas pa yid dga' bas gnas mthon po mthong ste/ ji ltar 'dzam bu'i gling na mi rgyu ba dag lha gzhal med khang gsal ba na gnas pas mthong ba bzhin no// de ltar chos bzang na gnas pa'i lha de dag dang blta na sdug na gnas pa'i lha de dag phan tshun du kye 'di ltar shing gseb na gnas pa'i lha de dag bde ba mchog dang ldan te/ bdag cag pas khyad ches bde la/ lha'i sil snyan yan lag lnga dang ldan pa dag nye bar len cing gar dga' dgur rgyu ba/ gar 'dod par 'gro ba/ ci bder gnas/ thogs pa med par 'gro ba/ yul nas yul du 'gro'o zhes brjod do// de nas lha'i rgyal po brgya byin yang pad ma 'dab ma stong la sdong bu lha'i gser dang bai DUr+ya las byas pa'i steng du 'dug nas/ lha mo bzang mo dag dang lhan cig nam mkha' las 'gro'o// legs par byas pa'i las kyis sprul pa'i pad ma de yang nyams dga' ba 'di lta bu yin te/ 'dab ma thams cad la lha mo lha'i phreng ba dang gos gyon pa gser gyi rgyan gyis brgyan pa thams cad yid rab tu dga' ba/ thams cad sil snyan yan lag lnga dang ldan pa'i dga' bas myos pa thams cad brgya byin la phyogs pa/ so so gzugs dang lang tsho dar la bab pa'i dregs pas myos pa lnga 'khod de/ de dag thams cad lha'i rgyal po brgya byin dang lhan cig tu shing gseb na gnas pa'i lha rnams ga la ba der nam mkha' las 'dong bar byed do// shing gseb na gnas pa'i lha de dag gis kyang brgya byin de mthong nas phyir zhing yid rab tu dga' la/ yang ji ltar bshad pa'i gnas de dag las babs nas/ lha'i rgyal po brgya byin ga la ba der 'dong bar byed do// dong nas brgya byin de la spyi bos phyag 'tshal te tshig gis kyang bstod do// brgya byin gyi sngon du 'gro ba dang / shing gseb na gnas pa'i lha snying dga' ba rnams kyis brgya byin de yongs su bskor nas/ brgya byin mngon par 'dod pa'i gnas sam/ skyed mos tshal lam/ ri bo'i steng ngam/ tshal lam/ nye ba'i tshal lam/ pad ma'i rdzing ngam/ gnas gzhan ga la ba der nam mkha' las 'dong bar byed do// brgya byin gyi sngon du 'gro ba de rnams der yun ring du rtses nas/ de nas yang rang gi gnas ga la ba der 'dong bar byed de/ brgya byin gyi sngon du 'gro ba rnams ji ltar song ba de ltar slar 'ong bar byed do// de nas brgya byin yang lha'i 'dun sa chos bzang ga la ba der 'gro bar byed do// gzugs dang / sgra dang / dri dang / ro dang / reg bya sdug gus myos pa'i lha de dag kyang ji srid du sdug pa 'dod pa/ yid du 'ong ba byas shing bsags pa'i las de zad par ma gyur pa de srid du dga' bar byed do// de phyis lha'i ris de nas 'chi bar 'gyur te/ shi nas kyang las nye bar 'gro ba ji lta ba bzhin sems can dmyal ba dang / dang / dud 'gro rnams kyi nang du skye bar 'gyur ro// gal te mi rnams dang skal ba mnyam par mi'i nang du skyes na/ las de dang rgyu 'thun par de rtag tu bde ba mchog dang ldan zhing rtag tu nad med pa dang / gnod pa med pa dang / nor dang shin tu ldan zhing mchog tu bde ba dang / de bzhin du sde gzhan gyis 'jigs pa med pa'i bar gyi gling dag gi rgyal por 'gyur ba'am rgyal tshab tu 'gyur bar mthong ngo // de nas yang dge slong las kyi 'bras bu rnam par smin pa shes pa de/ sum cu rtsa gsum pa'i lha rnams kyi gnas la rtog par byed de/ des thos pa las byung ba'i shes pas sum cu rtsa gsum pa'i lha rnams kyi gnas shing rta sna tshogs na gnas pa zhes bya ba ji ltar 'dug pa mthong ngo // der sems can dag las gang gis skye bar 'gyur snyam nas/ des thos pa las byung ba'i shes pas brtags na/ mchod rten gyi gnas rnams su sngon yo byad sbyar ba rnams rgyal po mi rigs pa'am/ blon po mi rigs pa'am/ mi rigs par chags pa la brkam pa/ las la 'jigs pa med pa/ gang gis gcod par byed pa la skyes bu dam pa yid dang sems bsgoms pa sangs rgyas kyi yon tan mngon par dran pa'am tshig shin tu snyan cing gsal bas sangs rgyas la bstod nas de phyir zlog par byed dam 'tshob par byed na/ de lus dang bral nas bde 'gro mtho ris kyi 'jig rten sum cu rtsa gsum gyi lha rnams kyi nang shing rta sna tshogs na gnas pa'i sar skye bar 'gyur ro// der skyes nas kyang shin tu dge ba'i las byed pa de sil snyan yan lag lnga dang ldan pas dga' bar byed/ rtse bar byed/ dga' dgur spyod par byed/ gnas par byed do// sa der las kyi 'bras bu gzhan gyis kyang skye bar 'gyur ba ni/ srog gcod pa dang / ma byin par len pa spangs pas 'gyur te/ 'di lta ste/ khyis 'tsho ba las thar bar byed la/ bdag nyid kyang mi byed/ byed du yang mi 'jug // gzhan gyis byas pa la rjes su yi rang bar yang mi byed pa dang / ji ltar ma byin par len pa mi byed de/ ma byin par len pa ji ltar spangs pa yin zhe na/ bdag nyid yul gyi bdag po'am/ rgyal po'am/ blon por gyur pas pha rol la chad pas gcod par mi byed cing // gzhan byed pa yang zlog par byed la/ chos sam khrims la 'jog par byed pa de dag ni shing rta sna tshogs su skyes par 'gyur ba'i las rnam pa gnyis pa yin no// tshal gyi rgyar dpag tshad sum stong yod pa de na/ lha dag shing rta sna tshogs rnams kyis dga' bar byed de/ des na shing rta sna tshogs zhes bya ba'i ming du btags la/ shing rta sna tshogs der gnas pa'i lha rnams rtse bar byed do// shing rta dang shing rta'i nang na gser dang dngul gyi pad ma 'dab ma bai DUr+ya shin tu blta na sdug pa/ dri mchog tu yid du 'thad pa'i rdzing 'byung la/ bung ba bai DUr+ya'i mdog lta bu'i tshogs lding ba rnams kyis nye bar mdzes par byas pa yin no// tshal der bkra ba 'di dag kun 'byung bar 'gyur te de brjod pa/ pad ma'i rdzing rnams su pad ma bkra ba 'byung ba ni 'di lta ste/ pad ma la la pad ma'i phyed mthon ka las byas pa/ phyed bai DUr+ya las byas pa yin te bkra ba gcig yin no// yang bkra ba gzhan ni phyed bai DUr+ya las byas la/ phyed gser las byas pa yin te bkra ba gzhan yin no// yang bkra ba gzhan ni pad ma 'dab ma brgya pa thams cad kyi pad ma la pad ma phyed kyi pad ma'i 'dab ma ni gser las byas la gzhan ni pad ma rA ga'i mdog lta bu yin no// yang bkra ba gzhan 'byung ba ni/ pad ma bai DUr+ya'i 'dab ma dag la bung ba gser gyi mdog can rgyu la/ dngul gyi 'dab ma dag la bung ba pad ma rA ga'i mdog can rgyu'o// yang bkra ba gzhan 'byung ba ni bai DUr+ya'i pad ma'i sdong bu la ni gser gyis yongs su dkris/ gser gyi pad ma'i sdong bu la ni rin po ches yongs su dkris/ dngul gyi pad ma'i sdong bu la ni spug gis yongs su dkris/ rin po che ma rgad kyi kha dog lta bu'i sdong bu la ni 'dzam bu chu bo'i gser gyis yongs su dkris so// bung ba sgra 'byin pa kha dog rnam pa sna tshogs su 'dug pa rnams kyis pad ma'i rdzing bu de dag khebs pa yin te/ 'di lta ste/ 'dzam bu'i gling na me tog tsu la sa'i dog pa la bung ba rnams kyis rtag tu khebs pa ltar shing rta sna tshogs kyi yang de dang 'dra'o// de nas legs par byas pa'i las rnams kyis gnas sna tshogs 'byung bar 'gyur te/ 'di lta ste/ 'dzam bu'i gling na lag bzo mkhas pa'am/ lag bzo'i slob ma mkhas pa zhig gis/ rtsig ngos la bkra ba 'dab ma sna tshogs bkod pa/ tshon rtsi sna tshogs kyis bris pa ltar/ tshal gyi gnas de na yang de lta bu yin no// yang shing rta sna tshogs kyi tshal gyi bkra ba gzhan ni bya sna tshogs kyi sgro dang / rkang pa dang / mgo dang / lto dang / mig bkra ba dag 'byung ste/ 'di lta ste/ bya gang gi lto gser du 'dug pa de'i sgro dngul yin la/ rgyab pad ma rA ga'i mdog dang / mig rin po che ke ke ru'i mdog // de bzhin du gang dngul gyi ltor 'dug pa de'i sgro gser la/ mig bai DUr+ya'i mdog dang mig gi 'bras bu pad ma rA ga'i mdog la rgyab bkra bar 'dug ste/ rin po che sna bdun gyi mdog lta bu'i bya sna tshogs rnams kyis nye bar mdzes par byas so// 'di ni shing rta sna tshogs kyi tshal gyi bkra ba gzhan yin te/ 'di lta ste/ ri'i rtse mo 'byung ba dang / 'di lta ste/ mthon ka dang / bai DUr+ya dang / spug dang / rin po che ke ke ru dang gser te/ de rnams kyi 'od kyis tshal de spras shing brgyan pa yin no// tshal de phan tshun gyi 'od zer 'khyil pas shin tu gang la/ lha'i 'od zer gyi mthus shin tu mdzes par byas pa yin no// yang tshal sna tshogs bkra ba gzhan ni lcug ma 'phyang ba dang / shing gel ba sna tshogs dag phan tshun 'dzings par 'dug la/ kha dog gsum 'byung ba ni 'di lta ste/ bai DUr+ya'i lcug ma la pad ma rA ga'i mdog gi 'bras bu de 'phyang bar 'gyur zhing // an da rnyil gyi mdog lta bus lhan cig dkris pa yin/ dngul gyi lcug ma la pad ma rA ga'i mdog gi 'od kyis lhan cig bskor ba yin/ de bzhin du spug dang / gser gyi lcug ma la gser gyi lcug mas lhan cig dkris pa yin/ 'di lta ste/ rin po che ke ke ru'i mdog lta bu'i lcug ma la dngul gyis yongs su dkris pa yin te/ de ltar lcug ma kha dog gnyis pa 'phyang ba yongs su dkris pa yin no// lcug ma 'phyang ba kha dog gsum pa rnams la yongs su dkris pa ni 'di lta ste/ bai DUr+ya'i lcug ma la gser dang / ke ke ru'i mdog lta bus kun du dkris pa yin/ de bzhin du lcug ma ke ke ru'i mdog lta bu la// gser dang dngul lta bus yongs su dkris pa yin/ de bzhin du dngul gyi lcug ma la pad ma spug dang / mthon ka lta bus yongs su dkris pa yin te/ de ltar lcug ma re re la gnyis gnyis kyis kun du dkris pa yin no// yang shing rta sna tshogs kyi tshal du bkra ba gzhan 'byung ba ni/ gser gyi lcug ma dag las me tog bai DUr+ya'i mdog lta bu 'byung // de bzhin du dngul gyi lcug ma dag las me tog mthon ka'i mdog lta bu 'byung // de bzhin du gser gyi lcug ma dag las me tog ke ke ru'i mdog lta bu 'byung // de bzhin du spug gi lcug ma dag las me tog bai DUr+ya'i mdog lta bu 'byung ste/ de ltar lcug ma sna tshogs dag las me tog sna tshogs dag 'byung ngo // las sna tshogs kyis bskyed pa/ sems sna tshogs kyis bslang ba/ rgyu sna tshogs dang 'thun pa ni yang dag par skyes pa sna tshogs dag yin te/ de ltar las rnams kyi rgyu dang gzhi des/ de ltar shing rta sna tshogs kyi tshal thams cad bkra ba yin no// ji ltar sa bon las 'bras bu 'byung ba de bzhin du rgyu dang 'thun par 'bras bu 'byung ste/ gang 'dir las byed pa rnam pa gang ji ltar 'phangs pa dang / gang gi tshe zhing gi rnam pa ji lta bu dang / sems pa'i rnam pa ji lta bu nas/ sna tshogs su slong bar byed pa'i bar gyi las rnam pa sna tshogs byas pa'i 'bras bu ni de ltar rgya'i 'bur lta bur 'byung bar 'gyur ro// mtho ris sam sems can dmyal ba gang rgyu med par 'bras bu 'byung ba de med de/ gzhan gyis byas la rnam par smin pa gzhan la 'byung ba de ni gnas med do// de nas yang dge slong las kyi 'bras bu rnam par smin pa shes pa de/ shing rta sna tshogs kyi tshal bkra ba dang / 'jig rten bkra ba la yang rtog par byed de/ sum cu rtsa gsum pa'i shing rta sna tshogs na lha rnams las ci zhig byed cig gu snyam nas/ des thos pa las byung ba'i shes pas brtags na/ 'di ltar dus gang gi tshe/ mi chos dang mi ldan pa chos ma yin pa'i rjes su 'jug pa/ mar mi 'dzin pa/ phar mi 'dzin pa/ dge sbyong du mi 'dzin pa/ bram zer mi 'dzin pa/ rigs kyi rgan rabs la gus par mi byed pa/ dge ba'i bshes gnyen du mi 'dzin pa/ las dang 'bras bu la yid mi ches pa/ yang dag pa'i lta ba med pa/ yang dag pa'i lta ba'i sngon du 'gro ba med pa de'i tshe/ bdud sdig can dag dga' bar 'gyur la/ de'i chos dang chos kyi rjes su 'jug pa'i 'khor bzhi po de dag 'jig rten du 'byung bar 'gyur te/ 'di lta ste/ bdud kyi ris 'jig rten skyong ba 'thab pa zhes bya ba dang / bdud kyi ris 'jig rten skyong ba g.yeng byed ces bya ba gang chos spyod pa'i sems can rnams kyi sems g.yeng bar byed pa'am/ dam pa'i chos nyan pa gnyid log par byed pa dang / gsum pa lhag par chags par rmongs pa zhes bya ba sbyin pa dag gtong ba na/ sbyin pa po dang sbyin bdag rnams kyi sems chags pa skyed par byed de/ 'di ltar bdag gis gang dge sbyong dang / bram ze zhing du gyur pa rnams la sbyin du bdag gi bu dang chung ma ci bza' ci bgo snyam du sems par byed de/ bdud kyi ris 'jig rten skyong ba gsum pa dag sems can rnams rnam par rmongs par byed cing // 'jig rten na rgyu bar byed do// bdud kyi ris 'jig rten skyong ba bzhi pa 'du shes log pa zhes bya ba de 'jig rten na rgyu zhing // de rab tu 'byung ba rnams kyi sems rab tu mi 'byung bar 'gyur ro// dang po ni chags pa dang / sbyor ba dang / grong du 'jug pa dang / tshong zong nyo tshong byed pa dang / bud med la lta 'dod pa dang / chang 'tshong gi khyim du 'jug pa dang / 'thab rtsod dang / dge 'dun 'byed pa dang / rmi lam gyi gnod pa'i sems skyed par byed do// bdud kyi ris 'jig rten skyong ba bzhi po de dag gang gi tshe/ chos dang mi ldan pa'i skye dgu 'dzam bu'i gling du byed par nus pa dang ldan pa 'byung ba de'i tshe// bdud sdig can dag la lha dag dam pa'i chos kyi phyogs ni 'grib bo// bdud kyi phyogs ni 'phel te dgyes par mdzod cig ces bsnyad do// de dag las thos nas bdud sdig can dag gi rjes su 'brang ba de dag la/ bdag cag gi phyogs ji ltar 'phel/ dam pa'i chos kyi phyogs ji ltar 'gribs zhes dris so// de dag gis lha 'dzam bu'i gling na mi chos ma yin pa dang ldan pa/ chos ma yin pa'i rjes su 'jug pa/ mar mi 'dzin pa/ phar mi 'dzin pa/ dge sbyong du mi 'dzin pa/ bram zer mi 'dzin pa/ rigs kyi rgan rabs kyi rjes su mi 'jug pa/ bdag cag gi 'dod chags kyi chags pas zil gyis mnan cing // dam pa'i chos mnyan pa la yang gnod pa bgyid do// de nas rab tu 'byung ba'i blos phal cher rab tu byung ba rnams dang / khyim na gnas pa sdom pa blangs shing // tshangs par spyod pa rnams kyi rmi lam du yang bud med kyi gzugs su sprul nas/ rmi lam gyi gnod pa bgyid du stsal/ sbyin pa po dang sbyin bdag rnams kyi sbyin pa gtong ba na/ bu dang chung ma la rag las pa'i sems kyis yid chags par gyur pa bgyis/ yid mdza' ba dang 'khrugs par bgyis/ rab tu byung ba yang nyo tshong gi zong la sems brtson par bgyis/ 'thab pa dang / rtsod pa dang / mtshang 'drud pa la dga' bar bgyis te/ de ltar bdag cag gi thabs 'di rnams kyis bdud kyi phyogs ni spel/ dam pa'i chos kyi phyogs ni bshig go zhes smras so// bdud sdig can gyis de thos nas/ lha ma yin sgra gcan dang / brtan pa dang / rab dgod dang / gzhan dag dang / klu rab 'joms la sogs pa dag la 'di ltar sangs rgyas kyi bstan pa ni yongs su dmas so// bdag cag gi phyogs ni 'phel te/ khyed dga' bar gyis shig ces bsgo'o// de ltar yang 'jig rten skyong ba de dag nyid yang sa'i 'og tu gtong bar byed de/ sa'i 'og tu song nas/ rab dgod dang thags ris la snga ma bzhin du bsnyad do// de thos nas lha ma yin rnams rab tu dga' ste/ klu rab 'joms la sogs pa chos dang mi ldan zhing // chos kyi rjes su mi 'jug pa rnams la bsnyad do// longs spyod ldan na gnas pa'i klu de rnams kyis thos nas kyang shin tu dga' ste/ de dag mi rnams la snga ma bzhin du bgegs byed do// de dag kyang 'phags skyes po la sogs pa 'jig rten skyong ba gzhan dag las/ de dag thams cad snga ma bzhin du thos nas/ lha'i rgyal po brgya byin sum cu rtsa gsum pa'i lha rnams dang lhan cig shing rta sna tshogs kyi tshal du 'jug par byed do// de zhugs nas lha rnams bos te/ 'di ltar 'jig rten skyong ba 'di dag na re/ 'di ltar bdud kyi ris kyi lha rnams rab tu mthu dang ldan te/ lha ma yin thags ris dang rab dgod la sogs pa dang / klu rab 'joms la sogs pa mthu rab tu che'o zhes zer gyis/ de la lha khyed cag gis lha'i tshogs thams cad 'dir bsdu ba'i rigs so// 'dus nas kyang bdag cag lha'i tshogs thams cad lha ma yin dang g.yul sprad pa'i phyir/ rin po ches brgyan pa'i khang pa brtsegs pa sna tshogs su 'dong ngo // de thos nas lha thams cad kyis de ltar 'tshal lo zhes smras nas/ rang gi gnas ga la ba der 'dong ngo // dong nas lha gzhan thams cad bsdus nas/ mdor bsdus te/ shing rta sna tshogs kyi tshal ga la ba der 'dong ngo // dong nas skyed mos tshal shing rta sna tshogs kyi gnas nyid du 'khod cing // sil snyan sgra dbyangs sna tshogs dang glu dag len pa na/ shing rta sna tshogs kyis bkra ba rnams su dga' bar byed do// gang shing rta sna tshogs kyi tshal na rtag pa rtag pa nyid du 'khod pa'i lha de dag ni skyed mos tshal gar yang mi 'gro'o// de nas lha'i dbang po des lha de dag bsdus nas/ shing rta sna tshogs kyi tshal de nas dong ngo // shing rta sna tshogs kyi tshal na gnas pa'i lha de dag kyang ji srid du 'dod pa sdug pa yid du 'ong ba byas shing // bsags pa'i las zad par ma gyur pa de srid du de na dga' bar byed do// de zad nas lha'i ris de nas 'chi bar 'gyur te/ shi nas kyang nye bar 'gro ba ji lta ba bzhin sems can dmyal ba dang / dang / dud 'gro rnams kyi nang du skye bar 'gyur ro// gal te mi rnams kyi nang du skyes na/ las de dang rgyu 'thun par de rtag tu bde bar 'gyur zhing // na tshod thog ma nas 'chi ba'i bar du me tog gi phreng ba sdug gu thogs shing // cha byad sna tshogs dang shing rta sna tshogs la dga' ba dang skye bo kun dga' bar 'gyur/ gal te de rab tu byung na de seng ge'i khri la 'dug nas chos dang gtam sna tshogs smra ba dang / gtam sna tshogs kyis 'khor kyang kun nas shin tu dga' bar byed pa mthong ngo // de nas yang dge slong las kyi 'bras bu rnam par smin pa shes pa de sum cu rtsa gsum pa'i lha rnams kyi gnas la rtog par byed de/ des thos pa las byung ba'i shes pas sum cu rtsa gsum pa'i lha rnams kyi gnas dga' ba na gnas pa zhes bya ba ji ltar 'dug pa mthong ngo // der sems can dag las gang gis skye bar 'gyur snyam nas/ des thos pa las byung ba'i shes pas brtags na/ skyes bu dam pa bsam pa dge bar gyur pa gang gis srog gcod par mi byed cing ma byin par len pa yang mi byed la/ byed du ma bcug // pha rol byed pa yang bzlog // bdag nyid mi byed/ byed du mi 'jug // byas na yang 'chags par byed cing skyon du 'grang bar byed la sdig pa'i grogs po de yongs su spong bar byed do// de la srog gcod pa dang bral ba ni gang yin/ rnam pa ni du yod cig gu snyam nas/ 'di ni bya ne'u bzung ba thar bar byed cing sdom pa len du bcug nas bdag nyid mi byed la so sor 'chags par byed pa'am/ bya pas bya bzung ba nor rdzas kyis bslus te thar bar byed la/ gzhan yang de nyid la rab tu 'jog par byed/ rab tu dga' bar byed/ rab tu spro bar byed pa dang / ma byin par len pa spangs pa ji lta bu yin/ ma byin par len pa spangs pa gang yin zhig gu snyam na/ 'dir sdud pa por gyur nas grong rnams 'dzin tam/ tshong rdal lam/ grong rdal lam/ phyugs kyi lhas 'dzin pa'am/ rgyal pos 'di ltar lug dang ba lang dang bong bu la sogs pa sdus shig ces bsgo ba las/ de yang sdom pa'i 'jigs pas skrag nas ma byin par len pa mi byed na/ de lus dang bral nas bde 'gro mtho ris kyi 'jig rten sum cu rtsa gsum pa'i lha rnams kyi nang dga' ba'i tshal du skye bar 'gyur ro// las gzhan gyis kyang 'gyur te/ chos 'chad pa yang chos nyan pa po rnams dga' bar bya ba'i phyir tshes grangs dang / yul dang / dus dang ldan par byas la de dag kyang dga' bar byas te/ de dag yid rab tu dga' ba sems rtse gcig gis chos nyan na/ dam pa'i chos 'chad pa'i slob dpon de lus dang bral nas bde 'gro mtho ris kyi 'jig rten dga' ba'i tshal du skye bar 'gyur ro// sbyin pa thams cad kyi nang na sbyin pa'i mchog 'di yin te/ 'di lta ste/ chos kyi sbyin pa zhes bya'o// rgyu 'dis kyang lus dang bral nas bde 'gro mtho ris kyi 'jig rten sum cu rtsa gsum pa'i lha rnams kyi nang na dga' ba'i tshal du skye bar 'gyur ro// der skyes nas kyang de lha'i bde ba phun sum tshogs pa dpe med pa brgya phrag stong du ma myong ba na/ 'di ltar gang du tshal de'i phyogs kyi cha ni 'di yin te/ dpag tshad sum stong yod la rin po che sna bdun gyi shing ljon pa rnams kyis nye bar mdzes par byas pa yin te/ der lha rnams rtag tu dga' bar byed cing // gzhan gar yang mi 'gro ste/ de bas na lhan cig skyes pa'i yon tan gyis de dga' ba'i tshal zhes bya'o// de na shing ljon pa thams cad 'dod pa dag gang lha rnams kyi yid kyis yang dag par sems par byed pa de dag nyid lha de rnams kyis shing ljon pa las 'thon par 'gyur te/ 'di ltar lha rnams kyi yid la bdag khyim zhig 'dod do snyam na/ de nas de ltar lha des yid la byas ma thag tu/ shing ljon pa de'i yal ga'i rtse mo las 'byung bar 'gyur te/ shing ljon pa de'i khang rin po che sna bdun dang ldan zhing nye bar mdzes par byas pa/ ka ba stong yod pa'i khang mthong bar 'gyur ro// khang pa de'i ka ba so sor de'i phyogs phyogs bai DUr+ya las byas shing // la la gser las byas/ la la shel las byas/ la la ke ke ru las byas/ la la spug las byas pa yin no// de nas khyim gyi mchog de shing ljon pa'i rtse mo de la yod pa mthong nas/ de 'di snyam du sems te/ da ni bdag lam 'jam zhing mthon dman du gyur pa nas/ khyim 'dir 'jug par bya'o snyam bsams ma thag nyid du shing ljon pa de nyid la lam mthong ste der 'jug par byed do// de ltar lam de nyid nas zhugs pa dang / de 'di snyam du sems te/ da ni bdag gi khyim 'dir khyim nang du pad ma'i rdzing zhig yod na rung ngo snyam mo// de sems bskyed ma thag nyid du pad ma'i rdzing rin po che sna bdun las byas pa/ bya ngang pa dang / kA raN+Da ba dang / ngur pa sna tshogs kyis nye bar mdzes par byas pa 'byung ngo // de nas yang lha de 'di snyam du sems te/ bdag gi sil snyan dang / glu dbyangs yan lag lnga dang ldan pa 'byung bar gyur cig snyam mo// de sems bskyed ma thag nyid du gang rlung ngad 'jam pa rab tu ldang bar 'gyur te/ rnam pa ji srid du phan tshun reg pa na sgra 'byung ba'i rnam pa de srid du sil snyan yan lag lnga dang ldan pa 'byung ngo // lha de 'di snyam du sems te/ shing ljon pa'i nang gi khang par da ni bza' ba dang / btung ba chu bo ltar 'bab par gyur cig snyam mo// de sems bskyed ma thag nyid du shing ljon pa'i yal ga de dag rdol nas/ bza' ba chu bo snyed dang btung ba chu bo snyed kha dog dang / ro dang / reg pa phun sum tshogs pa byung ngo // de 'di snyam du sems te/ da ni bdag bdud rtsi bza' bar bya'o snyam mo// de sems bskyed ma thag nyid du bdud rtsi lha'i ro dang / dri dang / mdog phun sum tshogs pa 'byung ste/ de de la za bar byed do// de des shin tu tshim pa dang / de nas yang lha mo de rnams dang lhan cig rtse bar byed/ yongs su spyod par byed de/ de ltar dga' ba'i tshal du lha dag shing gi drung du song ste bde ba nye bar spyod par byed do// de gal te yang shing ljon pa'i mchog de las 'bebs par byed de/ de sa'i steng du song nas sa de la 'chag par byed do// de 'chag pa na bai DUr+ya'i sdong bu dang ldan pa'i pad ma gser gyi 'dab ma mtho ris su 'os pa/ 'jam zhing 'phar ba kun nas mchog tu nyams dga' zhing // shin tu dri zhim pa dag 'byung bar 'gyur te/ de dag la rkang pas 'gro zhing lha de 'chag par byed la/ lha'i sil snyan yan lag lnga dang ldan pa'i dbyangs len pa na/ de ltar lha de rkang pas 'chag pa'i bde ba nye bar myong ngo // de rnam par rtog pa 'bum snyed du ma dag 'grub cing bde ba myong ste/ dbang po lnga rnams kyi yul lnga rnams la myong bar byed do// dbang po kun rang gi yul gyis tshim pa med par 'gyur te/ 'di lta ste/ mig gis gzugs gang mthong ba de dag zlos pa med par mthong la/ gang mthong ba de dag sna tshogs pa/ nyams dga' ba mig tu 'ong ba yin no// mig dang bas 'dod pa/ sdug pa/ yid du 'ong ba 'dzin cing mthong ste/ de ltar mig gzugs rnams kyis tshim pa med do// gang rna bas mnyan pa yang nyams dga' ba gzhan dang mi 'dra ba yin te/ rna ba yang sgra rnams kyis tshim pa med do// de ltar snas kyang dri snom par byed de/ gang snom pa de dag kyang 'dod pa/ sdug pa/ yid du 'ong ba rnams la snom ste sna yang dri rnams kyis tshim pa med do// de ltar lces kyang ro rnams myong bar byed de/ gang myang bar bya ba de dag kyang shin tu 'dod pa dag la myong bar byed cing yid du 'ong ba dag la myong bar byed do// de ltar lus kyis kyang reg bya la reg par byed de gang reg par bya ba de dag kyang 'dod pa/ sdug pa/ yid du 'ong ba dag la myong bar byed do// de ltar yid kyis gang bsam par bya ba de yang 'dod pa/ sdug pa/ yid du 'ong ba dag la sems par byed de/ de ltar sred pa'i tshogs drug la lus rnam par chags pa dag tshal de na dgod par byed/ dga' bar byed/ dga' dgur spyod par byed/ rtse bar byed kyang 'dod pa rnams kyis tshim pa med do// de yul 'og ma dgon pa lta bu la dbang po mthon por byung ba'i rnam par rtog pa rlung lta bus bskyod pa'i dge ba med pa shin tu byung ba'i mes nyin gcig bzhin sreg kyang // de sred pa'i 'dod pa rnams kyis tshim pa skyed par mi byed do// de ltar de dag dga' ba'i tshal na rtse zhing yul du ma la dga' ba myong ba kun du rtse ste/ dga' ba myong ba na lha ma yin las rnam par rgyal ba/ lha'i rgyal po brgya byin yang snga ma bzhin du ri brtsegs pa sna tshogs ga la ba der 'gro bar byed do// der song nas kyang lha rnams bos te lha dag dga' ba'i tshal du dga' bar gyis shig // lha'i 'dod pa'i yon tan lnga 'byor cing ldan par gyur pa rnams kyis rtses shig // 'di ltar bdag ni bdud kyi sde thags ris la sogs pa las rnam par rgyal te/ bdag dga' ba'i tshal du 'gro yis/ de ltar lha thams cad lha mo'i tshogs dang bdag cag rnams kyi dbyar zla ba bzhir gnas pa'i skyed mos tshal du dga' spyod bya ba ga la ba der dong la/ lha'i 'dod pa'i yon tan lnga rnams kyis nges par dga' bar bya'o zhes bsgo'o// de nas lha'i rgyal po brgya byin gyis sum cu rtsa gsum pa rnams la bsgo nas/ shin tu dga' ba chen po dang yang dag par ldan pa glang po che sa srung gi bu bos te/ 'di ltar glang po che'i mchog chos shig // nga skyed mos tshal du dga' spyod bya ba'i phyir dga' ba'i tshal na skyed mos tshal gyi dga' spyod ga la ba der 'gro ste/ lha dang lha mo'i tshogs dang bcas pas yongs su bskor la dga' ba'i tshal ga la ba der 'dong gis khyod kyis ji ltar sngon yang yongs su sprul pa byas pa de/ de ltar khyod kyi rgyab tu zhon pa dang / mgo la zhon pa dang / so la zhon pa dang / rtsib logs la zhon pa dang / gdeg pa dang / tshal dang / mtsho dang / ri dang / ri rtse dang / tshal dang / nye ba'i tshal dag sprul pa gyis shig ces bsgo'o// de nas brgya byin gyi tshig thos nas/ glang po che'i mchog sa srung gi bu bdag nyid chen por sprul te lus chen por byas so// de mgo brgyar sprul te mgo re re la so bcu bcu'o// so re re la pad ma'i rdzing bcu bcu'o// pad ma'i rdzing re re la pad ma stong stong ngo // pad ma stong stong la ni rin po che sna bdun gyi 'dab ma yod do// 'dab ma stong stong la rin po che sna bdun gyi bung ba yod cing // 'dab ma stong stong la lha rnams 'khod kyang lha mo'i tshogs dang phan tshun nyam nga ba med do// de dag glang po che mchog gi mgo la zhon pa/ lha'i 'dod pa'i yon tan lnga 'byor cing ldan par gyur pa rnams dga' ba'i tshal ga la ba der nam mkha' las 'dong ngo // glang po che'i mchog gi rtsib logs la yang tshal gnyis sprul te/ tshal rab tu dga' ba zhes bya ba dang / tshal gnyis pa 'dod bde zhes bya ba'o// tshal gnyis po de na shing ljon pa dang / 'bab chu dang / lteng ka phun sum tshogs pa dang / rin po che sna bdun gyi shing ljon pa phun sum tshogs pa dang / dpag bsam gyi shing ljon pa phun sum tshogs pa yod do// tshal de na gnas pa'i lha rnams dga' zhing dga' dgur spyod la/ lha'i 'dod pa'i yon tan lnga rnams kyis dga' ba na lha dang lha mo'i tshogs kyis gang ba/ glang po che'i rgyal po sa srung gi bu ri rab gnyis pa lta bu dga' ba'i tshal ga la ba der 'gro bar byed do// glang po che mchog gi rgyab tu yang grong khyer mnyam zhing 'jam pa'i ngos zhes bya ba blta na sdug gnyis pa lta bu sprul te/ srang dang / bzhi mdo dang / sum mdo dang / nye ba'i tshal dang / shing ljon pa dang / rin po che sna bdun las byas pa'i khang pa rnams kyis nye bar mdzes par byas so// de'i dbus su khang pa sprul te rin po che sna bdun las byas pa'i ka ba brgya yod pa'i ka ba rnams kyis nye bar mdzes par byas so// de'i dbus su mtsho 'byung ste der lha'i rgyal po lha mo'i tshogs rnams dang lhan cig rtse bar byed cing // sil snyan yan lag lnga dang ldan pas lha'i rgyal po brgya byin dga' bar byed la/ dga' dgur spyod bzhin du dga' ba'i tshal ga la ba der 'gro bar byed do// de 'gro ba na yang 'gyur ba med de/ ji ltar ri rab la gnas pa 'gyur bar mi mngon pa de ltar glang po che'i mchog 'gro yang mi mngon no// de nas yang glang po che'i rna ba la pad ma'i rdzing gnyis sprul te/ rgyar dpag tshad bcu gcig go// gnyis pa yang dpag tshad bcu yod do// gcig ni zab pa zhes bya'o// gnyis pa ni dang ba zhes bya ste/ chu yon tan yan lag brgyad dang ldan pas shin tu gang ba yin no// de na ud pa la bai DUr+ya'i 'dab ma dang / rin po che'i sdong bu dag skyes la/ kha cig ni pad ma rA ga'i mdog lta bu la bung bas nye bar mdzes par byas shing // me tog rgyas la lha'i dri phun sum tshogs pa yin te/ ud pa la de dag gi nang gi ze ba'i stan la lha dang lha mo gang dag lhan cig 'khod de dga' bar byed la/ lha kha cig ni chus rtse zhing pad mas rtse bar byed kyang // lha rnams kyis ci glang po che'i mchog 'di 'gro'am mi 'gro mi rig go// glang po che mchog gi lag pa'i steng du rdzing ring po sprul te srid du dpag tshad lnga yod pa/ khang yang tog can gyis yongs su bskor la lha'i shing ljon pa dang ldan pa/ me tog sna tshogs kyis khebs pa/ me tog man dA ra bas khebs pa/ bung ba sgra di ri ri 'byin pa dang ldan pa/ lha'i tsan dan gor shir Sha'i 'dab mas nye bar mdzes par byas pa/ gser gyi shing ljon pa dang me tog rnam pa sna tshogs gzhan rnams kyis shin tu khebs pa yin te/ me tog de rnams kyi nang na 'khod pa'i lha mo me tog gi ze ba'i steng na 'dug pa dag rol mo byed cing de dag glu dbyangs len la/ lha'i rgyal po de la yang tshig dge ba rnams kyis stod par byed de/ de ltar glang po che mchog gi lag pa'i steng du yang rdzing ring po sprul to// de nas yang glang po che'i rgyal po'i sna'i thor to la rdzing chen po rgyar dpag tshad tsam yod pa sprul te/ pad ma rgya che ba 'bum phrag du ma dri shin tu zhim pa yin la gang lha'i dri de dpag tshad bcur ldang ngo // pad ma chen po 'dab mas nye bar mdzes par byas pa'i 'dab ma re re la lha dang lha mo'i tshogs rnams nye bar glu dbyangs len cing rtse bar byed/ dga' dgur spyod par byed kyang lha rnams rtse zhing yongs su spyod pa phan tshun mi mthong la de bzhin du gnod pa dang bral ba yin no// de ltar yang sna'i thor to la gnas pa/ sum cu rtsa gsum pa'i lha de rnams dga' ba'i tshal ga la ba der 'dong bar byed de/ de ltar ri rab kyi steng du 'gro yang glang po che'i mchog 'gyur bar lha rnams kyis mi rig go// de nas yang glang po che'i mchog gi sna la ri chen po 'byung khungs kyis brgyan pa zhes bya ba sprul te/ ri de nyid la 'byung khungs sna tshogs kyis brgyan cing // lha'i shing ljon pas nye bar mdzes par byas pa/ 'bab chu dang / lteng ka dang / nye ba'i tshal dang / mtsho dang / pad ma'i rdzing gis brgyan par lha gzhan dag kyang rtse bar byed/ dga' bar byed/ dgod par byed de/ glang po che'i mchog me tog gis bkra ba de'i mgo la yang ri sprul to// de nas yang glang po che mchog gi so'i thor to zla ba tshes pa lta bu la nye ba'i tshal dag sprul te/ me tog dang mtshos sa gzhi rtag tu gang ba'i thang lta bur bkra bar byas shing 'dab mas kyang nye bar mdzes par byas/ bung ba lang long 'khrigs pa dang / khu byug gi sgra di ri ri 'byin pa dang / skam la rgyu ba rin po che sna bdun gyi rma bya dang shang shang te'u shin tu yid du 'ong ba du ma dang / gzhan yang lha'i bya rnams kyis so la sprul pa nye bar mdzes par byas so// glang po che'i mchog lus chen por gyur nas dga' ba'i tshal ga la ba der 'gro bar byed de/ lha'i tshogs kyis yongs su bskor cing ngal ba med la stobs dang ldan pa 'gros mdzes pas rab tu 'gro'o// de nas yang glang po che'i mchog de'i sna gnyis kyi nang nas sna chu'i rgyun 'dzag ste/ 'di lta ste/ 'dzam bu'i gling na mtsho gang gA dang ya mu na'i chu 'bab pa/ shin tu dang zhing rnyog pa med pa bsil ba rab tu 'bab pa bzhin no// de bzhin du cung zad dper bya na ji ltar mi'i gnas bzhi dag na sman dang / rtswa dang / nags khrod dang / nas dang / gro tsha bas gdungs shing skams pa rnams de nas yang sos par bya ba'i phyir/ 'bru dang lo ma rnams kyi steng na chu 'bab pa mngon pa de ltar glang po che'i rgyal po de'i rab tu dbye ba yang rtag tu de lta bu yin no// gal te chu 'bab pa de rlung gis nam mkha' la 'thor bar byed cing // rlung gis rgyang ring du skams par byed pa de ni zil pa 'di yin te mi'i gnas gsum na snang ngo // de nas yang glang po che'i rgyal po'i mchog de'i sna sgra 'bud pas 'byung ba de ni nam mkha'i dbus na lha rgyu ba rnams kyi nang du 'bab pa/ 'od dkar por rgyu ba mngon pa 'di yin te/ gang mu stegs pa gzhan dag na re 'di ltar 'di ni dbang po'i lam mo zhes rjod do// yang gzhan dag na re 'di ltar 'di ni glang po che sa srung gi bu'i lam yin no zhes brjod kyang de ltar chu dkar po'i ngo bo nyid de mi shes so// // 'phags pa dam pa'i chos dran pa nye bar gzhag pa/ bam po sum cu gsum pa/ de dag rlung gis gtor ba dang 'phral la 'bab cing de nyid skom pa lta bur mthong la/ ngo bo gzhan du 'gyur te ngo bo dag ni mi gsal ba'i ngo bor snang ngo // de nas yang glang po che'i rgyal po'i mchog de'i spyi bo la ri yod pa gang yin pa de'i spyi bo thams cad la rgyal mtshan gyi mchog bai DUr+ya'i gdub kor dang / gser gyi gdugs sprul te/ ji ltar nyi ma gnyis pa lta bur de de ltar rnam par mdzes so// glang po che'i mchog de'i steng na ba dan yang sprul te ring khyad dpag tshad tsam mo// ba dan de kun nas 'od dkar po 'byung ste/ gang mthong nas lha ma yin rgya mtsho na gnas pa rnams phan tshun du 'di ltar 'di ni lha rnams 'ongs pa yin te/ lha'i rgyal po brgya byin gyi ba dan rgyal byed ces bya ba snang ngo zhes zer ro// de nas glang po che'i rgyal po'i mchog de dga' ba'i tshal ga la ba der 'gro bar byed do// tshal de rgyang ring po nyid nas mthong nas lha rnams la smras pa/ khyed cag thams cad du nyams dga' ba chen po de nyid la ltos/ tshal chen po kun nas mthong na dga' ba gang du lha 'di dag lha ma yin las rgyal ba thob pa/ sum cu rtsa gsum pa'i lha rnams dang lhan cig tu zla ba bzhir dga' bar gyis shig // de nas lha dag gis tshig de thos nas lha de dag gis smras pa/ ji ltar bdag cag la brgya byin gyis bka' stsal pa de ltar bdag cag rnams kyis bsgrub par bgyi'o// de skad ces smras nas brgya byin gyi glang po che sa srung gi bu dga' ba'i tshal du nye bar phyin no// de nas gang lha gzhan dga' ba'i tshal de na rtsed mo byed pa de dag dga' bar byed cing yongs su spyod par byed la/ lha'i 'dod pa'i yon tan lnga 'byor cing ldan par gyur pa de dag thams cad rgyal mtshan gyi mchog dang glang po che'i rgyal po sa srung gi bu nye bar mthong nas/ dga' ba'i tshal gyi ri la rtse zhing gnas pa'i lha rnams yid rab tu dga' zhing // lha'i rgyal po brgya byin ga la ba der dong ste phyin nas lha'i rgyal po la mgor thal mo sbyar te mchod nas/ brgya byin gyi mdun du sil snyan dang sgra dbyangs dang rol mo sna tshogs kyi dga' ba dang brgya byin gyi mdun na bro gar dag byed bzhin du dga' ba'i tshal chen po de ga la ba der 'dong bar byed do// lha'i rgyal po brgya byin yang glang po che sa srung gi bu las babs nas/ lha'i tshogs dang lhan cig tu dga' ba'i tshal ga la ba der 'jug go// steng du zhon pa'i lha kun dang de bzhin du mgo la zhon pa dang de bzhin du so la zhon pa dang de bzhin du rtsib logs la zhon pa de dag thams cad glang po che sa srung gi bu las babs nas/ dga' ba'i tshal ga la ba der rtse ba dang dga' ba dang bde bar gnas par bya ba'i phyir dong ngo // de nas gang dga' ba'i tshal chen po na snga na 'khod pa'i lha de dag dang gang brgya byin dang lhan cig lha ma yin gyi g.yul las rnam par rgyal ba thob pa de dag thams cad 'dod pa'i yon tan lnga 'byor cing ldan par gyur pa rnams/ dbyar zla ba bzhir bde ba dpe med pa de rjes su myong ngo // lha'i rgyal po brgya byin yang lha dang lha mo'i tshogs kyis yongs su bskor/ de dag kyang lha dang lha mo'i tshogs kyis yongs su bskor nas/ dga' bar byed dga' dgur spyod par byed do// bde ba dpe med pa de rjes su myong ba na/ skabs der ji srid du las byas shing bsags pa de zad par ma gyur pa de srid du de na dga' bar byed do// las dang tshe zad pa'i lha gang yin pa de dag phyis lha'i 'jig rten dga' ba'i tshal de nas 'chi bar 'gyur te/ shi nas kyang las nye bar 'gro ba ji lta ba bzhin sems can dmyal ba dang dang dud 'gro rnams kyi nang du skye bar 'gyur ro// gal te mi rnams dang skal ba mnyam par mi'i nang du skyes na/ las de dang rgyu 'thun par rtag tu bde bar 'gyur zhing // sgyu rtsal gyi blo dri ma med pa dang gzugs mchog tu mdzes pa dang skye bo thams cad kyi yid du shin tu 'thad pa dang tshal dang 'bab chu dang ri dang lteng ka dang nye ba'i tshal yod pa dga' ba rnams kyi nang du skye bar 'gyur la/ der yang skye bo mang po dga' ba dang dbang che ba dang shin tu 'byor ba dang bde bar 'gyur ba mthong ngo // de nas yang dge slong las kyi 'bras bu rnam par smin pa shes pa de/ glang po che'i rgyal po chen po sa srung gi bu'i las dang 'bras bu rnam par smin pa la rtog par byed de/ 'di ltar de las kyi rnam pa gang gis rdzu 'phrul che ba dang mthu che bar gyur nas/ lha chen po lha ma yin gyi g.yul las rnam par rgyal ba thob cing las gang dang rnam pa ji lta bu zhig gis dud 'gror skyes snyam nas/ des thos pa las byung ba'i shes pas brtags na/ 'di ltar 'di ni sngon sems can tshe lo bdun khri thub pa na bram ze chen po rig byed dang rig byed kyi yan lag dang sngon byung ba dang sngon gyi rabs shes pa zhig byung ste/ des sbyin pa byin bsod nams byas dman pa dang mgon med pa dang long ba dang sdug bsngal ba rnams la rtag res 'khor yang byas/ sems shin tu dge zhing 'jig rten kun la phan par byed pa yin no// de'i tshe rgyal po legs mthong zhes bya ba de'i dga' spyod chen po shin tu nyams dga' ba ji ltar lha rnams dang ji ltar de bzhin gshegs pa'i lta bu byed de/ glang po che brgyad khri bzhi stong gser gyi dra bas g.yogs shing dril bu g.yer ka'i dra ba btags pa/ kun nas gser gyi dra bas brgyan pa dang rta brgyad khri bzhi stong kun nas gser gyi dril bu g.yer ka'i sgra 'byung bas brgyan pa dang / de bzhin du bud med brgyad khri bzhi stong gis yongs su bskor cing rjes su 'brang ba dang / de bzhin du sil snyan brgyad khri bzhi stong dag gis yongs su bskor te/ nye ba'i tshal gyi phreng ba zhes bya ba gzhal med khang ga la ba der dong bar byed do// rgyal po legs mthong gi mchog tu bde ba shin tu rgya che ba'i 'byor pa de dag la bram ze des kun nas mngon par brtags nas/ bram ze'i 'byor pa shin tu phun sum tshogs pas kyang rgyal po chen po de'i dga' spyod byed pa ga la ba der song ngo // bram ze de'i ming ni skye bo kun snyoms zhes bya'o// de nas bram ze skye bo kun snyoms rgyal po de dang de'i 'byor pa dang ldan pa dang / rgyal po de'i rtag tu bzhon pa glang po che sprin brtsegs zhes bya ba yod de/ de'i lus de kun nas dril bu g.yer ka'i dra bas brgyan pa mu tig gi phreng ba rnams btags pa/ kun nas bzo mkhas pas rgyan byas pa/ rnam pa sna tshogs kyis nye bar mdzes par byas pa/ sil snyan gyi sgra rnam pa sna tshogs nye bar 'byin pa na/ skyed mos tshal du 'gro ba'i glang po che shin tu rgya che ba mchog tu blta na sdug pa/ rab tu bde ba mthong ba dang bram ze skye bo kun snyoms de/ kye e ma glang po che 'di ni mchog tu bde ba dang ldan pa yin te/ lha de bzhin du bdag kyang da ni lha'i rgyal po brgya byin gyi rtag tu bzhon pa'i glang po che'i rgyal por gyur cig snyam du sems skyes so// de sbyin pa de'i mthu dang de'i las kyi mthus lus dang bral nas bde 'gro mtho ris kyi 'jig rten sum cu rtsa gsum pa'i lha'i ris su lha'i rgyal po brgya byin gyi rtag tu bzhon pa glang po che'i rgyal por skyes so// de nas de'i tshe dge slong des 'di ltar tshigs su bcad de smras pa/ las 'di ri mo mkhan lta bu// gang dang gang du 'dri byed pa// sems kyi dbang phyug chen po yis// de dang der ni 'di 'dri byed// yongs su 'gyur ba'i bye brag gis/ gang dang gang du sbyor byed pa// khams gsum 'khor bar rgyu ba rnams// de dang der ni sems kyis gtong // lus can rnams kyi las kun ni// sems la rag las 'jug par 'gyur// de ltar rtag tu sems dul ba// 'chi med gnas su khrid par 'gyur// bsnyen par dka' zhing yang ba dang // gang yang rung bar ltung ba yi// sems ni dul na legs pa yin// sems dul bde ba thob par 'gyur// gang gis rtag tu sems dul ba// de yis rtag tu nyes pa bcom// nyes pa bcom pa'i brtan po la// sdug bsngal nyid kyis gnod mi 'gyur// gang zhig 'dir ni sdug bsngal zhing // gang zhig gzhan du sdug bsngal ba// de dag thams cad mi bzad pa'i// sems 'di yang zhing g.yos pa yis// lha dang lha min sha za klu// lto 'phye srin por bcas pa yi// gtso bo mchog gcig sems yin te// de ni srid gsum rgyal po bzhin// sems ni lha yi yul rnams dang // sems ni mi yul rnams su khrid// sems ni ngan 'gro rnams su khrid// sems kyis skye dgu 'khyam par byed// phan pa med pa'i yul rnams kyis// 'khrul zhing nyams par gyur pa'i sems// sred pa yis ni bdes pa na// sdug bsngal mtha' med pa la gnas// spyod pa gcig la rtag tu sbas// bsnyen par dka' la stobs po che// nyams par byed la mi mngon pa// de ni mi brtan myur du 'gro// de 'dra'i sems ni gang yin pa// mkhas pa rnams ni 'dul bar byed// de dag bdud kyis bcings las 'das// pha rol bde ba 'byung ba thob// rnam rtog mi bzad g.yon can te// de ni gting dpag dka' zhing g.yo// de lta bu la rten pa'i sems// dmyal ba'i g.yang sar nye bar ltung // nyes pa de dag las grol zhing // dbang po don gyi dbang mi 'gro// sdig pa'i chos kyis ma gos pa// 'chi med gnas su khrid par 'gyur// sems ni rgyu dang rkyen las skyes// de ni rnal 'byor mchog la 'jug // myur du gyur pa'i dbang gis su// de bzhin de ni shin tu 'jug // de ltar las ni byed pa yis// 'bras bu de ni sna tshogs 'byung // gcig tu phra mo gcig spyad pa// skad cig gnyis par mi 'dug ste// de yi lus dang 'gro ba ni// 'jig rten mtha' ni gang du khrid// lam ni gang nas 'gro 'gyur ba// thams cad du ni shes par dka'// gang du lus ni 'gro ba dang // 'dug pa dang ni las byed pa// de yi las ni mthong 'gyur na// rnal 'byor de ni mi mthong ngo // de ni gdul bar dka' ba ste// de yi lus kyang mi rig go// sems can kun gyi rtog mi bzad// yang bar spyod la mig kyang med// sdig dang sdig mi byed pa mthong // de ni sgyu ma lta bu yin// de yi rtog pa mi rig cing // 'gro ba med pa mi mthong ngo // tshe rabs dag ni brgya snyed du// skye bo thams cad khrid byed pa// 'di ni mtshon gyis mi chod cing // me yis sreg par mi byed do// skye bo mig med thams cad ni// gcod par byed cing sreg par byed// las kyi thag pa dam po yis// skye bo bcings pa sdug bsngal che// tshe rabs dag ni stong snyed du// khrid par byed kyang mi mthong ngo // skad cig tu ni dge byed cing // skad cig tu ni mi dge byed// dge dang mi dge byed pa yi// sems dul ba ni bde bar 'gyur// sgo drug nas ni byung ba yis// yul rnams la ni rab tu brkam// 'jig rten mthar ni sems khrid pa// nyon mongs pa yang mi rig go// de ltar dge slong des legs par byas pa chen po de chung ngur bsgyur ba mthong nas/ yid la legs par byas zhes bya ba'i las gang gis phal lam lha gzhan du 'gyur ba zhig na/ 'di ltar de sems gtso bo'i dbang dang / sems yongs su 'gyur ba'i dbang gis dud 'gror grub pa lta zhes brjod do// de nas yang dge slong las kyi 'bras bu rnam par smin pa shes pa de/ sum cu rtsa gsum pa'i lha rnams kyi gnas la rtog par byed de/ des thos pa las byung ba'i shes pas sa rnam mdzes na zhes bya ba ji ltar 'dug pa mthong ngo // der sems can dag las gang gis skye bar 'gyur snyam nas/ des thos pa las byung ba'i shes pas brtags na/ gang bdag nyid tshul khrims bsrungs shing // gzhan yang bsrung du bcug // bdag nyid sdig pa mi byed cing // gzhan yang zlog par byed/ skyon du 'grang bar byed la/ tshul khrims la yang rab tu bkod/ de bdag nyid kyang tshul khrims dri ma med pa brtan pa dang / nyer bsdogs yongs su dag pa srung bar byed pa dang / srog gcod pa dang / ma byin par len pa spangs pa yin te/ srog gcod pa rnam pa du spangs zhe na/ 'dir sdom pas bsdams pas sems can mang po dang / grog sbur mang po dang / sdig pa mang po dang / sbal pa mang po dang / srog chags gnas na gnas pa mang po dang / ne'u le mang po gnas pa'i sa brkos pa gang gis/ sems can gnod par 'gyur ba rko bar mi byed la/ gzhan sdom pa blangs pa'am/ sdom pa ma blangs pa yang phyir zlog par byed skyon du 'grang bar byed 'gog par byed/ 'chags su 'jug par byed pa'o// ma byin par len pa spangs pa'i tshul khrims ji ltar 'dzin ce na/ 'di la rdza mkhan nam gzhan gyis yongs su bzung ba la rku sems kyis cung zad tsam yang mi len la/ gzhan len na yang phyir zlog par byed cing // tshul khrims la rab tu 'jog par byed la rjes su yi rang bar mi byed pa yin te/ de ltar srog gcod pa dang / ma byin par len pa rnam par spangs pa'i skyes bu dam pa tshul khrims spyod pa de/ lus dang bral nas bde 'gro mtho ris kyi 'jig rten rnam par mdzes na gnas pa'i gnas su skye bar 'gyur ro// rtag tu dga' zhing glu dbyangs dang / bgad pa dang / rtses pa dang / rab tu rtses pa dang / dga' dgur spyod pa skye bo rang gi 'od dang ldan pas rtag tu gang ba'i tshal dang nye ba'i tshal dang skyed mos tshal gyi gnas rnams su skye bar 'gyur te/ tshul khrims bzang po bsrung ba mtho ris kyi gnas su skye bar 'gyur ro// las bya ba legs par byas pa de'i yul shin tu nyams dga' zhing longs spyod dang ldan pa'i 'byor pa'i 'di yin te 'di lta ste/ tshal de kun nas gser gyi dra ba'i skud pas nye bar sbrel zhing dril bu g.yer ka'i sgra si li li 'byung ngo // de la dril bu g.yer ka'i rnam pa ni 'di dag yin te 'di lta ste/ gang las kyis byas pa'i bai DUr+ya'i dril bu g.yer ka rgyang ring po nyid nas mthong nas/ 'di ltar las bya ba legs par byas pa zhi ba khyod byon pa lta zhes smra zhing // 'di ltar tshigs su bcad de smras pa/ yid ni shin tu dang ba yis// tshul khrims dag ni gang bsrungs pa// de ni tshul khrims bsrungs pa yi// bde ba 'dir ni nye bar gnas// tshul khrims legs par bsrungs pa dang // goms pa du ma byas pa yi// yongs su 'gyur ba bde ba dang // mya ngan 'das pa'ang rtogs par 'gyur// tshul khrims ngan 'gro rnams las skyob// tshul khrims bzang 'gror khrid par byed// de ltar tshul khrims rtag tu srungs// yongs su 'gyur ba'i bsil ba yin// 'chi dus yang dag 'byung ba'i tshe// tshul ldan ga las 'jigs pa med// ngan 'gro las skyob bdag las med// tshul khrims skyob pa mchog yin no// de ni khyod de tshul chen gyis// thams cad du ni bsrungs pa yin// lha yi gnas su 'ongs pa dag // shin tu bag med ma byed cig // de ltar lha de legs par byas pa'i las kyis dril bu g.yer ka'i sgra des bag med pa'i nyes pa rnams khong du chud par byed do// de nas gang lha yun ring bar tshul khrims bsrungs pa de/ legs par khong du chud nas/ skad cig tsam du yang shin tu bag med pa mi byed do// gang gis tshe rabs mang po shin tu goms pa med pa de ni de'i tshe/ sgra rnam par 'byin pa yi khong du mi chud par 'gyur la/ de ltar de phyir zhing shin tu bag med par 'gyur ba zhig na/ de ltar de yang dag par khong du chud nas/ de nas yang gzhan du 'gro bar byed de/ tshal dang nye ba'i tshal rin po che sna bdun gyis nye bar mdzes par byas pa'i gnas rnams ga la ba der 'gro bar byed do// rnam mdzes kyi tshal de yang kun nas dpag tshad sum stong yod pa sa bzhi po 'di dag ste tshal chen po'i sa gzhi dang grong khyer chen po blta na sdug pa zhes bya ba thams cad che ba yin la/ sa lhag ma gzhan dag ni chung ba yin no// tshal de yang kun nas gru bzhi pa yin te/ tshal de'i ngos bzhi la bai DUr+ya shin tu dri ma med pa'i dpag bsam gyi shing chen po bzhi yod de shing de dag gi 'od rgyar kun nas dpag tshad tsam la/ ring du yang dpag tshad lnga stong du 'byung ste/ shing de dag gi 'od nyi ma bzhin du snang ngo // shing de dag gi yal ga dang lo ma rnams la lha dang lha mo'i tshogs lhan cig rtse bar byed cing yid la gang dang gang 'dod pa de de dag las 'thob bo// shing de dag gi dbus na/ rnam mdzes kyi tshal de kun nas gser dang dngul dang bai DUr+ya'i pad ma'i rdzing rnams kyis nye bar mdzes par byas/ gser btso ma dri ma med pa'i shing ljon pa rnams kyis nye bar mdzes par byas/ kun nas zhing ma rmos pa chen po shin tu dri ma med cing shin tu gtsang ba dang shin tu ro zhim pa dang brtson 'grus chen pos nye bar mdzes par byas/ bya dkar po dri ma med pa lta bu mthong na yid du 'thad pa thos na nyams dga' ba sgra 'byin pa rnams kyis nye bar mdzes par byas so// tshal de na gang bya dngul gyi sgro yod pa de dag gi mgo gser la/ lto ba bai DUr+ya/ mchu ke ke ru/ mig pad ma rA ga'i mdog lta bu yin te/ de ltar bya thams cad kyi kha dog rnam par dbye'o// gang shing rnams kyi kha dog dngul lta bu de dag gi steng na gser gyi bya rnams gnas/ gang gser gyi shing ljon pa de dag la dngul gyi bya rnams gnas/ gang bai DUr+ya'i shing ljon pa de dag gi yal ga'i gsab gseb na bya pad ma rA ga'i mdog lta bu gnas/ gang shing ljon pa pad ma rA ga'i mdog lta bu de dag la bya mthon ka'i kha dog lta bu rgyu ste/ 'bras bu thams cad la za zhing sbrang rtsi dag la yang 'thung ngo // gang kun nas rin po che sna bdun gyi shing ljon pa rnams la rin po che sna bdun gyi sgro bkra ba'i bya de dag kyang rtse bar byed/ skad 'byin par byed do// de ltar bung ba'i tshogs kyang pad ma mang po rnams kyi nang na/ las sna tshogs byas pa/ lus bkra ba/ dus kyi bsam pa sna tshogs yod pa/ pad ma'i gseb tu zhugs shing ze ba'i gsab gseb na gnas pa rnams dga' bar byed phan tshun rtse bar byed/ yongs su spyod par byed do// de ltar shing ljon pa'i rnam pa de lta bu'i grib ma yon tan kun 'byor pa'i steng na/ lha rnams lha mo'i tshogs dang lhan cig tu dga' bar byed/ yongs su spyod par byed do// tshal de yang lha thams cad kyi yon tan kun shin tu phun sum tshogs pa yin te/ gang gi tshe lha rnams lha ma yin rnams dang g.yul 'gyed par 'gyur ba de'i tshe/ lha'i rgyal po brgya byin lha rnams la 'di ltar lha rnams sta gon gyis shig // ri bo zla ba la gnas pa'i lha ma yin 'di dag lha rnams la mngon par gnod pa byed kyis chos shig ces bsgo'o// de thos nas sum cu rtsa gsum pa'i lha rnams rnam mdzes kyi tshal ga la ba der dong ste phyin nas/ lha'i tshogs thams cad dang brgya byin gyi mdun du 'gro ba dag rnam mdzes kyi tshul du 'jug go de rnams zhugs nas kyang phyogs bzhi dag gi phyogs bzhi ga la ba de rnams na/ lha'i bai DUr+ya'i shing ljon pa chen po shin tu dri ma med pa bzhi yod pa de dag gi sdong po gang yin pa de dag la me long bzhin du lha rnams kyi lus mngon no// de dag rnam par rgyal ba'i mtshan ma mthong ba dang yang lha gang dag lha dang lha ma yin gyi g.yul 'gyed pa na yan lag dang 'bral ba'am chad par 'gyur ba rang gis spyod pa/ gzugs brnyan gang 'byung ba shing de rnams kyi nang na snang ste/ gang lha yan lag chad par 'gyur ba de dag de nyid du yang phyir skye bar 'gyur la gang de'i mgo gcod pa'am rked pa gcod pa ni ma gtogs te/ de ltar lha de dag phyir skye bar mi 'gyur ro// ji ltar lha mgo gcod pa'am rked pa gcod par 'gyur ba de bzhin bdag nyid kyis mthong bar 'gyur te/ de la bdag nyid de mthong nas lha de dag la bsnyad do// lha de rnams de 'chi ba'i dus yongs su spang ba'i don du brgya byin la 'di ltar lha 'di dag ni lha ma yin rnams dang / g.yul 'gyed pa'i tshe 'gum par 'gyur ro zhes bsnyad do// de thos nas brgya byin gyis/ grogs po khyod g.yul 'gyed par ma 'gro shig // khyod kyi tshe'i bar chad du ma gyur cig ces zlog par byed do// 'bras bu de gang gi yin zhig gu snyam du dge slong de sems par byed de/ des thos pa las byung ba'i shes pas brtags na/ sems dang yid snying rje dang ldan par 'gyur ba gang gis shen pas gsad par bshams pa las thar bar byas pa'i las kyi rnam par smin pa des rnam mdzes su shing ljon pa'i rnam pa de lta bu skye ste/ me long lta bur gyur pa de la gzugs brnyan snang ngo // de nas yang lha rnams rnam mdzes kyi tshal ga la ba der 'dong ngo // dong nas kyang rnam mdzes kyi tshal de'i dbus na tshal yod de/ de yang 'dod pa thams cad kyi shing ljon pa rnams kyis nye bar mdzes par byas pa yin la der zhugs nas lha rnams gros byed do// 'di ltar lha dang lha ma yin rnams kyi dpung che chung la sems par byed de/ lha ma yin rnams dpung gang dang ldan zhing // lha rnams dpung gang dang ldan zhig ces lha de rnams phan tshun dpyod par byed do// de nas lha'i rgyal po brgya byin gyis lha rnams la smras pa/ chos la rten pa dag ni chos kyis lha rnams kyi nang du skye bar 'gyur te/ gang gi tshe 'dzam bu'i gling na gnas pa'i mi rnams rtsod pa'i dus su dge ba bcu'i las kyi lam gtsor 'dzin cing // dge ba bcu'i las kyi lam yang dag par blangs te spyod pa dang pha rol yang spyod du 'jug pa dang lus dang ngag gi tshul khrims rnam pa bdun yang ma ral ba dang ma zhig pa dang ma nyams pa dang brtan zhing tshul 'chos pa med par bsrungs pa de'i tshe/ 'dzam bu'i gling gi mi rnams 'chi ba'i dus byas nas lha rnams kyi nang du skye bar 'gyur te/ ji ltar sgro ba bye mas bkang ba kha thur du bstan pa'i bye ma'i shugs 'bab pa bzhin du de ltar mi dag lha rnams kyi nang du skye bar 'gyur ro// de ltar lha'i dpung mngon par 'phel la/ lha ma yin gyi dpung yongs su 'grib ste/ lha ma yin gyi brtson 'grus zhan par 'gyur ba de'i tshe/ ri bo zla ba la gnas pa'i lha ma yin gyi dpung // lha rnams kyis zlog pa nyid du byed do// de nas dus gzhan du las kyi lam dri ma can spyod pa'i mi rnams dge ba'i las kyi lam ral ba dang zhig pa dang nyams pa dang brtan por mi spyod pa de'i tshe/ 'dzam bu'i gling gi mi rnams 'chi ba'i dus byas nas/ lha rnams kyi nang du skye bar 'gyur te 'di lta ste/ shing ljon pa a mra rab tu smin pa dag la skyes bu stobs dang ldan pas shin tu sgul bar byed do// de shin tu bsgul ba na ji ltar a mra lhung ba de ltar mi dag lha rnams kyi nang du skye bar 'gyur ro// de nas yang dus dmas pa na/ dge ba shin tu dri ma can spyod pa'i mi 'byung ba rnams lus dang ngag gi tshul khrims mi srung zhing shin tu brtan por mi spyod// shin tu dkar ba ma yin/ rtag par ma yin pa de dag 'chi ba'i dus byas nas lha shin tu dman pa rnams kyi nang du skye bar 'gyur te 'di lta ste/ shing ljon pa bil ba sbom po brtan pa 'bras bu ma smin par gyur pa la mi stobs chung ngu'i 'dom gyis 'khyud nas shin tu sgul bar byed pa de tshegs chen pos shin tu sgul bar byed do// gang sgul bar byed pa de dag kyang shin tu zhan pa yin te/ de bsgul ba na bil ba'i 'bras bu gang zhig 'bab pa na smin pa nyung zad cig 'bab par 'gyur ba de bzhin du/ da ltar gyi mi tshul khrims dri ma can de lha rnams kyi nang du skye bar 'gyur ro// lha khyed cag kyang shin tu bag med pa la gnas la/ shin tu bag med pa la gnas pa de ni bag med pas chog ste/ lha ma yin gyi dpung ni 'phel lo// lha'i dpung ni 'grib bo// de ltar chos ma yin pa spyod pa'i mi rnams chos ma yin pa'i tshul dang / lus dang ngag gi tshul khrims rnam pa bdun mi spyod cing ma rungs pa/ pha rol gdung bar byed pa/ mar mi 'dzin pa/ phar mi 'dzin pa/ chos ma yin pa dang ldan pa/ chos ma yin pa'i rjes su 'jug pa de dag 'chi ba'i dus byas nas sems can dmyal ba dang dang lha ma yin rnams kyi nang du skye bar 'gyur te 'di lta ste/ sgro ba bye mas bkang ba'i kha thur du bstan nas/ skyes bu stobs dang ldan pas ji ltar kha nas blugs te gtong ba de bzhin du da ltar gyi mi rnams sems can dmyal ba dang dud 'gro dang lha ma yin rnams kyi nang du skye bar 'gyur ro// gal te dge ba dang mi dge ba spyod pa'i mi 'byung ba de dag de ltar tshul khrims phyogs gcig pa cung zad dang lus kyi cung zad dang ngag gi cung zad srung ba de'i tshe/ 'chi ba'i dus byas nas/ kha cig ni sems can dmyal ba dang dang lha ma yin rnams kyi nang du skye la/ kha cig ni lha rnams kyi nang du skye ste 'di lta ste shing ljon pa a mra smin pa dag la skyes bu stobs dang ldan pa'i 'dom gyis 'khyud pa dag gang a mra rab tu smin pa'i 'bras bu de dang de dag tu ltung bar 'gyur la/ gang ma smin pa de dag ni ltung bar mi 'gyur ro// de bzhin du dge ba 'dres par spyod pa'i mi rnams kha cig ni lha rnams kyi nang du skye la/ kha cig ni sems can dmyal ba dang dang lha ma yin rnams kyi nang du skye bar 'gyur ro// gang gi tshe thams cad du chos ma yin pa'i skye dgu phal cher 'byung ba/ mar mi 'dzin phar mi 'dzin dge sbyong du mi 'dzin bram zer mi 'dzin rigs kyi rgan rabs kyi rjes su mi 'jug pa/ lus dang ngag gi tshul khrims cung zad kyang mi srung ba de'i tshe/ 'dzam bu'i gling gi mi de rnams 'chi ba'i dus byas nas sems can dmyal ba dang dang lha ma yin rnams kyi nang du skye bar 'gyur te/ de'i tshe lha ma yin gyi stobs ni 'phel lo// lha'i stobs ni yongs su 'grib bo// de la nga yang lha dang lha ma yin gyi g.yul 'gyed par 'gro ste/ nga nyid kyis rgyal bar nus kyi/ lha gzhan dag gis ni ma yin no// de ltar 'di yid la byos la lha rnams chos la 'bad par gyis shig // chos la yang dag par dga' bas ni 'jig rten 'di dang pha rol kun tu bsrungs par 'gyur ro// mthu rnams kyi nang na ni chos mthu che ste gzhan mthur mi snang ngo // de ltar yid la bya ba 'di yid la byos te/ lha ma yin pham par bya ba la rab tu 'bod cig // de skad ces bsgo ba dang brgya byin la 'di skad ces smras so// ji ltar khyod kyis bka' stsal pa de bzhin du sgrub cing mchis te/ ji ltar brgya byin gyis bdag cag la bka' stsal pa de bzhin no zhes smras nas/ go cha'i tshal ga la ba der go cha bgo ba'i don du 'dong bar byed do// de nas shing de dag las lha rnams kyi go cha mi phyed pa dag rab tu 'byung ste/ gang gyon nas lus mi phyed pa rnams de ltar thams cad rnam par spang ngo // ji ltar ri bo'i rtse la gnas pa'i nyi ma 'od dmar po 'char ba de ltar brjid pa na/ ri bo zla ba zhes bya ba ga la ba der g.yul 'gyed pa'i don du 'dong bar byed de/ de nas yang lha dang lha ma yin g.yul 'gyed pa snga ma bzhin du de rnams g.yul 'gyed do// de nas gang lha de rnams rnam mdzes su so sor gnas te/ 'dod pa'i yon tan lnga 'byor cing ldan par gyur pa rnams kyis de dag phan tshun grogs su gyur pa/ yid 'dod chags kyis rab tu myos pa kun 'di lta ste/ bai DUr+ya'i tshal dang gser gyi shing ljon pa'i tshal dang rin po che ke ke ru'i tshal dang lha'i me tog dang 'bras bu 'byor pa dang bya sgra sna tshogs 'byin pa/ dga' ba rnams kyi nang na dga' bar byed pa mthong ngo // de nas yang dge slong las kyi 'bras bu rnam par smin pa shes pa de/ sum cu rtsa gsum pa'i lha'i bya rnams kyi las kyi rnam par smin pa la rjes su sems par byed de/ bya 'di dag las gang gis kha dog dang cha byad sna tshogs su 'dug pa dang sgra sna tshogs 'byin pa dang rin po che'i shing ljon pa sna tshogs kyi nang na bde bar 'khod cing // tshal dang nye ba'i tshal rnams kyi nang na dga' bar byed rtse bar byed yongs su spyod par byed snyam mo// las kyi de kho na zhib mor shes pa de las kyi 'bras bu la rtog par byed de/ des thos pa las byung ba'i shes pas brtags na/ ri mo mkhan gla za ba sems la g.yo med pa gang gis gzugs sam kun dga' ra ba'am/ skyed mos tshal tshon rtsi kha dog bzang po sna tshogs kyis rnam par 'dri ba 'di lta ste/ kha dog sngon po dang ser po dang dmar po dang 'dres pa rnams kyis rtsig ngos sam gtsug lag khang ngam mchod rten kyi khang pa'i nang du sangs rgyas kyi byin gyi rlabs kyis gla za bas shing ljon pa dang / bya dang / mi dang / stag dang / rta dang / grong khyer dang / tshal dang / nye ba'i tshal dang / lteng ka dang / skyed mos tshal dang / pad ma'i tshal dang / mtsho dang / dge sbyong dang / bram ze dang / grong dang / tshong rdal dang / gzhal med khang la sogs pa bris pa dang sangs rgyas dang chos kyi byin gyi rlabs kyis yon bdag rnams kyi lung bzhin du bzo bo gla ba las byed pa rnams kyis gzhi bsnyams pa dang / byugs pa dang / gser dang / dngul las byas pa'am zangs las byas pa'am de dag la sogs pa gzugs gzhan dag tshon rtsi bzang po dag gis sna tshogs su bris na/ de dag lus dang bral nas bde 'gro lha rnams kyi nang du 'dri 'dri ba de bzhin du byar skye'o// tshul khrims spangs pa las sna tshogs byas pa des dang bung bar gyur nas dga' bar byed do// de ltar lha rnams kyi las dang 'bras bu dang 'thun par 'gyur te/ ji ltar blun po de rnams kyis las de dag sems pa bzhin byas pa de bzhin du de dag blun por gyur nas/ lha rnams kyi tshal dang nye ba'i tshal bde ba dang shing ljon pa dang ri'i rtse mo rnams su bde ba de dag myong bar 'gyur ro// gang gis ji ltar gzhi sbyangs pa dang byugs pa dang bal glang gi so'am dngul lam gser la sogs pa la gzugs ji lta ba bzhin byas pa ni/ las rnam pa sna tshogs du ma'i gzugs rgya'i 'bur lta bur skye bar 'gyur ro// lha de dag kyang rnam mdzes kyi tshal de na ji srid du 'dod pa sdug pa yid du 'ong ba byas shing bsags pa so sor yang dag par myong bar 'gyur ba'i las zad par ma gyur pa de srid du/ lha dang lha mo'i tshogs kyis yongs su bskor ba/ dga' bar byed dga' dgur spyod par byed/ rtse bar byed de lha'i bde ba sna tshogs myong bar 'gyur ro// de zad nas de nas yang 'chi bar 'gyur te/ shi nas kyang las nye bar 'gro ba ji lta ba bzhin sems can dmyal ba dang dang dud 'gro rnams kyi nang du skye bar 'gyur ro// gal te lan grangs gzhan la myong bar 'gyur ba legs par byas pa'i las mi dang so so yang dag par myong bar 'gyur bas/ mi rnams kyi nang du skyes na/ legs par byas pa'i las de dang rgyu 'thun par de rtag tu so so yang dag par myong bar 'gyur ba/ bde bar gnas pa'i bde bas rgyal po'am rgyal tshab tu yang dag par 'grub la/ skye bo du mas mchod par 'gyur ba dang rtag tu skyed mos tshal la dga' ba dang rtag tu dga' ston la dga' ba dang rtag tu yid rab tu dga' zhing gzugs dang rgyan dang cha byad bzang ba dang rtag tu bza' ba dang btung ba dang kha zas gzhan bca' ba bde ba dang yang dag par ldan pa dang rtag tu mal cha dang skyed mos tshal du gnas pa/ bde ba dang ldan pa dang bran dang bran mo dang las byed pa dang zho shas 'tsho ba dang 'khol ba dag dang ldan par 'gyur ba mthong ngo // de nas yang dge slong las kyi 'bras bu rnam par smin pa shes pa de/ sum cu rtsa gsum pa'i lha rnams kyi sa la rtog par byed de/ des thos pa las byung ba'i shes pas lha rnams kyi sa yongs 'du na gnas pa zhes bya ba ji ltar 'dug pa mthong ngo // der sems can dag las gang gis skye bar 'gyur snyam nas/ des thos pa las byung ba'i shes pas brtags na skyes bu dam pa shes pa dang ldan par 'gyur ba gang gis pha ma la gos dang zas dang mal cha dang na ba'i gsos sman gyi rkyen gyi yo byad yongs su byin la/ gzhan dag kyang dge ba'i las de nyid la 'jog par byed cing // yang dag par 'jog par byed la so sor 'jog par byed de/ rnam pa de lta bu'i sbyin pa sbyin par byed pa dang srog gcod phra mo yang srung ba yin te/ 'bras bu smin pa rul bar gyur pa'i nang na srin bu yod par bag tsha nas za bar mi byed la/ gzhan dag za na yang zlog par byed cing smod par byed la/ de bdag nyid kyang tshul khrims srung gzhan dag kyang tshul khrims la rab tu 'jog par byed do// ji ltar na ma byin par len pa spangs zhe na/ 'di la ma byin pa len pa 'di lta ste/ mtshams su byas par bya ba dang 'bras bu sar pa shugs kyis khyer te bor ba'am kun dga' ra bar lhung ste bor ba yang spong bar byed la/ gzhan yang zlog cing len pa la smod par byed/ dge ba'i lam la rab tu 'jog par byed pa/ bdag dang gzhan la phan par zhugs pa'i skyes bu dam pa de lus dang bral nas shi ba'i 'og tu sum cu rtsa gsum pa'i lha rnams kyi sar skye bar 'gyur te/ yongs 'du na gnas pa'i lha rnams kyi nang du skye bar 'gyur ro// shing ljon pa gcig pu de lhag par mdzes pa yin te/ gang gi tshe chos dang ldan zhing chos kyi rjes su 'jug pa'i mi 'byung ba na/ 'di ltar yang lha'i rgyal po lha thams cad kyi bya ba legs par byas pa dang nyes par byas pa dang 'dzam bu gling gi mi rnams kyi spyad pa legs par byas pa dang nyes par byas pa'i nang na de'i dri dang mdog dang me tog dang lo ma dang 'bras bu phun sum tshogs pa yin no zhes de rjod par byed do// gang gi tshe 'dzam bu'i gling du chos dang ldan zhing chos kyi rjes su 'jug pa'i mi 'byung ba de'i tshe/ shing yongs 'du sa brtol me tog rgyas par 'gyur zhing // dpag tshad brgyar dri 'byung la/ 'od kyis rnam par mdzes te/ gzi brjid kyis kyang 'bar ba de'i tshe/ sum cu rtsa gsum pa'i lha rnams yid dga' nas/ shing yongs 'du sa brtol yongs su bskor te 'khod la/ e ma 'di ltar yongs 'du sa brtol rnam pa thams cad du me tog rgyas pa 'di/ gor ma chag par 'dzam bu'i gling gi mi rnams dge sbyong du 'dzin/ bram zer 'dzin rigs kyi rgan rabs la mchod pa byed/ rigs kyi rgan rabs kyi rjes su zhugs pa lta zhig ste/ 'di ltar bdag cag gi shing ljon pa 'di rnam pa thams cad du me tog rab tu rgyas so snyam sems so// lha de dag de dang nye bar dbyar zla ba bzhir lha'i 'dod pa'i yon tan lnga 'byor cing ldan par gyur pa rnams kyis gnas par byed do// gang gi tshe shing yongs 'du sa brtol gyi me tog gi rnam pa phyed rgyas pa de'i tshe/ sum cu rtsa gsum pa'i lha rnams shin tu dga' bar 'gyur te/ e ma 'dzam bu gling gi mi rnams gor ma chag par tshul khrims 'dres par spyod pa la zhugs pa de'i tshe/ shing yongs 'du sa brtol gyi me tog gi rnam pa 'dres par 'byung bar 'gyur ro// gang gi tshe thams cad du chos ma yin pa'i skye dgu phal cher 'byung ba de'i tshe/ shing yongs 'du sa brtol thams cad du lo ma dang 'dab ma rnyis par 'gyur zhing // de bzhin du mdog kyang mi sdug // de bzhin du dri yang mi zhim/ de bzhin du 'od kyang mi gsal te/ dper na dgun khug rna dang sprin gyis 'khrigs na/ nyi ma'i 'od rab tu dro ba dang ldan pa med la/ 'od kyi mthu nyams pa sems can rnams kyis mthong bar 'gyur ba de bzhin du/ shing yongs 'du sa brtol gyi 'od chung la dri'i rnam pa de lta bu dang ldan par mi 'gyur zhing // 'od kyis gnas par mi 'gyur ba de'i tshe/ shing yongs 'du sa brtol na gnas pa'i lha rnams brgya byin la/ lha kye ma shing yongs 'du sa brtol 'od chung zhing dri mi bda' la/ ji ltar sngon mdzes pa dang ldan pa de da ltar mdzes pa ma lags te/ gor ma bkum par 'dzam bu'i gling na skye dgu chos ma lags pa bgyid pa/ dge sbyong du mi 'dzin pa/ bram zer mi 'dzin pa/ rigs kyi rgan rabs kyi rjes su mi 'jug pa dag mchis so zhes bsnyad do// lha'i rgyal po brgya byin gyis de thos nas/ sangs rgyas kyi sku gzugs blangs te/ shing yongs 'du sa brtol ga la ba der lha'i tshogs dang lhan cig yongs su bskor nas 'dong bar byed de/ sangs rgyas la shin tu gus pa skyes shing // sangs rgyas kyi yon tan mngon par dran pa na/ lha rnams la 'di ltar shing yongs 'du sa brtol 'di thams cad du lo ma rnyis par gyur pa'i shing yongs 'du sa brtol ga la ba der kho bo 'gro yis lha gzhan de dag chos shig // 'di ltar bdag ni shin tu gsal bar gnas pa'i mchod rten khyer/ bcom ldan 'das kyi sku gzugs thogs te shing gi rgyal po de dag ga la ba der song la shing de'i drung du bdag bcom ldan 'das la lha'i dri dang phreng ba dang byug pas mchod pa bya'o de skad ces smras so// de nas brgya byin gyi tshig lha rnams kyis thos nas lha brgya phrag stong du ma dag lha'i rgyal po brgya byin ga la ba der 'dong ngo // brgya byin yang sangs rgyas kyi sku gzugs spyi bo la khyer nas/ shing yongs 'du sa brtol ga la ba der dong ba dang shing yongs 'du sa brtol gyi drung na gnas pa'i lha gzhan dag gis rgyang ring po nyid nas mthong ste/ shing yongs 'du sa brtol gyi lo ma rnyis par 'gyur cing 'od mi gsal la dpal dang ldan pa med nas yid shin tu lhag par mi dga'o// de nas brgya byin gyis bcom ldan 'das de shing gi drung du gser btso ma lta bu'i sa gzhi la bai DUr+ya'i gdan gyi steng du bzhag nas/ lha'i tshogs dang bcas pa dad pa skyes pa dang bcas pa'i rim gro thams cad kyis bcom ldan 'das la dri dang tshal gyi me tog ma li ka dang man dA ra ba dang pad ma dag ste/ rnam pa de lta bu'i spos dang me tog rnams kyis bkrus shing mchod pa byas nas/ brgya byin gyis lha rnams la ji ltar lha dag dad pa yang dag par skyes pa ni ser sna dang bral zhing bag med pa dang bral ba la gnas par dga' ba yin te/ de ltar sangs rgyas dang chos dang 'phags pa'i tshogs ni khams gsum pa'i bla ma yin la/ bdag cag gi bla ma yang yin no zhes smras so// de nas lha dad pa skyes pa thams cad sangs rgyas la phyag 'tshal bar byed do// de nas de'i tshe brgya byin gyis 'di ltar tshigs su bcad de smras pa/ sems can kun gyi gnyen gcig pa// sred pa'i dug las rnam grol zhing // srid pa'i pha rol yang dag rgal// thams cad mkhyen la phyag 'tshal lo// de nas brgya byin thal mo sbyar nas/ bcom ldan 'das ga la ba der song ste phyin nas lha'i tshogs dang lhan cig yongs su bskor cing pus mo btsugs nas 'di ltar tshigs su bcad de smras pa/ sems can kun gyi gtso gcig pa// 'dod chags zhe sdang gti mug bcom// rims nad med cing mtshungs med pa// thams cad mkhyen la phyag 'tshal lo// de nas lha'i tshogs de dag thams cad kyang // shing gi rgyal po de yongs su bskor nas 'khod de/ thams cad dad pa yang dag par skyes pa/ thams cad dbang po gzhol ba'i lha kun ji lta ji ltar sems dang la yid dge zhing // sangs rgyas dang chos la phal cher mchod pa byed pa de lta de ltar shing de 'dab ma bye nas/ kha 'bye bar 'gyur ro// de nas de mthong nas de ltar phyir zhing shing yongs 'du sa brtol rim gyis sngon bzhin du me tog rnam pa thams cad du rgyas par 'gyur la/ shing yongs 'du sa brtol gyi 'od kyis dpag tshad brgya dag tu mdzes te/ dris ni khyab 'dab ma ni sprin gyi mdog ltar dkar bung bas ni nye bar mdzes par byas/ grib ma ni bde/ kun nas lha'i tshogs kyis ni gang // nyi ma gnyis pa ltar ni mdzes te de'i sngon gyi dpal de dag mthong nas lha rnams dga' bar 'gyur ro// dpag tshad brgya dag tu dri 'byung ba ldang la rlung yang dpag tshad brgya dag tu rab tu ldang ste/ dri yid du 'ong bar 'gyur zhing shing gi rgyal po 'od kyis mdzes pa yin no// dper na ri bo stong phrag drug cu thams cad kyi nang na ri'i rgyal po ri rab mdzes pa de bzhin du/ shing ljon pa rnam pa sna tshogs kyi nang na shing yongs 'du sa brtol de bzhin du rnam par mdzes shing kun du snang la lhan ne ba yin no// de nas yang dpal rdzogs shing dpal shin tu rgyas la/ dpal 'bar te kun nas kyang 'od 'bar ba na/ sum cu rtsa gsum pa'i lha rnams yid rab tu dga' bar gyur te phan tshun du 'di ltar lha rnams sangs rgyas kyi spyan mtshungs pa med pa'i mthu la ltos/ gang du sangs rgyas kyi mthus shing yongs 'du sa brtol 'di sngon gyi mdog dang dri dang phreng ba dang lo ma dang 'od rnams yod de/ ji ltar 'di 'phel ba de ltar sum cu rtsa gsum pa'i lha rnams kyang gor ma chag par stobs dang mthu dang rdzu 'phrul byas pa yang che bar 'gyur/ 'dzam bu'i gling gi chos kyi rjes su 'jug pa rnams kyang chos la blo gros 'jug ste/ chos dang ldan pa'i bsam pa de dag da ltar nye bar 'jug pa ni/ bdud kyi sgrub pa'i stobs rab tu med par 'gyur zhing bdud kyi ris kyi lha ma yin dang klu 'jig rten skyong ba chos ma yin pa dang ldan pa dag chos la bgegs byed par mi 'gyur/ chos la smod pa byed par mi 'gyur la/ lha mo rnams kyi nang du lha bdag cag zil gyis gnon par mi 'gyur te/ shing gi rgyal po 'di mthong bas bdud kyi stobs ni nyams shing // lha'i stobs ni rab tu 'phel bar khyed cag gis shes par gyis shig ces smras so// de nas brgya byin gyi sngon du 'gro ba'i lha rnams de ltar phan tshun gtam yang dag par rjod pa na/ de nas yang chos dang ldan zhing chos kyi rjes su 'jug pa'i 'jig rten skyong ba bzhi dag 'dzam bu'i gling nas sum cu rtsa gsum pa'i lha rnams kyi 'dun sa ga la ba der 'dong bar byed do// de nas shing yongs 'du sa brtol gyi drung na lha'i gtso bo brgya byin la sogs pa sangs rgyas bcom ldan 'das la sems rab tu dang ba dang yid rab tu dang ba dang rang gi 'od zer 'bar ba gsal bas mchod pa byed pa na 'jig rten skyong ba bzhi dag gis rgyang ring po nyid nas mthong ngo // de nas de dag gi drung du phyin nas 'jig rten skyong ba bzhi dag gis lha'i rgyal po brgya byin la spyi bos phyag 'tshal te smras pa/ 'di ltar lha'i gtso bo brgya byin la sogs pa dgyes par mdzod cig // da ltar chos dang ldan zhing chos kyi rjes su 'jug pa'i mi rnams chos ni spyod/ chos ma yin pa ni mi spyod de/ mar 'dzin pa phar 'dzin pa dge sbyong du 'dzin pa bram zer 'dzin pa rigs kyi rgan rabs kyi rjes su 'jug pa rnams chos spyod kyis dgyes par mdzod cig // de nas de dag las thos nas lha'i gtso bo brgya byin la sogs pa yid rab tu dga' ba mchog tu dga' ste/ de nas yang 'jig rten skyong ba dag la mchod nas/ 'di ltar mi'i 'jig rten na mi chos pa dang ldan pa rnams 'jig rten skyong ba dag gi kun dga' ba'i skal bar gyur cig // de nas lha de dag thams cad kun dga' ba skyes par rig nas/ shing yongs 'du sa brtol gyi drung du sangs rgyas bcom ldan 'das blangs pa de nas yang mchod nas/ lha'i 'dun sa chos bzang ga la ba der sangs rgyas bcom ldan 'das khyer ro// lha gzhan lhag ma gang yin pa de dag ni shing yongs 'du sa brtol ga la ba der dong ste phyin nas brgya byin gyi mdun du 'gro ba yid rab tu dga' ba rnams shing yongs 'du sa brtol ga la ba der dong ste phyin nas/ shing gi rgyal po de'i drung du dbyar zla ba bzhi'i bar du lha'i 'dod pa'i yon tan lnga 'byor cing ldan par gyur pa rnams kyis dga' bar byed/ yongs su spyod par byed do// lha yid rab tu dga' ba lha mo'i tshogs rnams kyis yongs su bskor ba dag dga' bar byed/ yongs su spyod par byed cing // bde ba dpe med pa nye bar myong bar byed do// de ltar de nyid na gnas pa dbyar zla ba bzhi 'das pa dang de dag gi nang nas las dang tshe zad pa'i lha gang yin pa de dag lha'i 'jig rten de nas 'chi bar 'gyur te/ shi nas kyang las nye bar 'gro ba ji lta ba bzhin/ sems can dmyal ba dang dang dud 'gro rnams kyi nang du skye bar 'gyur ro// gal te lan grangs gzhan la myong bar 'gyur ba'i las mi dang so so yang dag par myong bar 'gyur bas/ mi dag dang skal ba mnyam par mi rnams kyi nang du skyes na/ las de dang rgyu 'thun par de rtag tu gzugs bzang zhing shin tu blta na sdug pa dang yid rab tu dga' bar 'gyur/ rtag tu bde zhing byad bzhin kun gyis blta bar mngon par dga' ba dang rtse ba la dga' bar 'gyur/ rtag tu dgod pa dang dga' ba dang rtse ba la dga' zhing bud med thams cad kyis blta bar mngon par dga' ba dang shin tu bde ba dang ldan te/ rgyal po'am rgyal tshab tu 'gyur bar mthong ngo // de nas yang dge slong las kyi 'bras bu rnam par smin pa shes pa des/ sum cu rtsa gsum pa'i lha rnams kyi sa la rtog par byed de/ des thos pa las byung ba'i shes pas/ sum cu rtsa gsum pa'i lha 'dres pa'i 'gram na gnas pa zhes bya ba ji ltar 'dug pa mthong ngo // der sems can dag las gang gis skye bar 'gyur snyam nas/ des thos pa las byung ba'i shes pas brtags na tshul khrims dang ldan par gyur cing // sems can gzhan la phan par 'dod pa'i sems yongs su bsgoms pa'i snying dang ldan pa gang gis/ yon tan mchog dang ldan pa'am/ tshul khrims dang ldan pa'am/ shes rab dang ldan pa'am/ nad pa la zan gcig tsam byin pa'am/ bdag nyid kyang srog gcod pa mi byed la/ shing ljon pa'i gseb na grog sbur ram srog chags mar ko ta ka'am/ sems can gyi rnam pa de lta bu gzhan dag la ba lang rdzi'am/ phyugs rdzi'am/ rnga mo'i rdzi'am/ glang po che'i rdzi'am/ de bzhin du gzhan bong bu'i rdzi'am/ rta rdzi dgun gyi dus sam/ dgun smad kyi dus su grang bas nyen te 'brog dgon pa dag tu phyin nas me bus na/ skyes bu dam pa sems can la phan par zhugs pa des me de chu'am thal bas zhi bar byas nas/ srin bu de dag thar bar byed pa dang gzhan srog gcod pa byed pa yang phyir zlog par byed/ bdag nyid kyang mi byed la gal te byas pa zhig yod na yang de smod par byed/ so sor 'chags par byed/ gzhan la yang rjes su yi rang bar mi byed/ skyon du 'grang bar mi byed 'jog par mi byed/ lam bde ba la rab tu 'jog par byed de/ de ltar rnam pa de dag dang tshul de dag gis srog gcod pa spangs pa yin no// ma byin par len pa spangs pa ji lta bu yin snyam na/ 'di la ma byin par len pa mi byed pa yin no// ma byin par len pa mi byed pa'i rnam pa du yod snyam na 'di lta ste/ dgun dang dgun smad grang ba'i dus su shing skam po med pa/ shing ljon pa med pa'i dgon par lam du zhugs pa de na/ ba lang rdzi'am/ glang po che'i rdzi'am/ rnga mo'i rdzi grang bas nyen pa dag gis me bud pa'i phyir ram/ mtshan mo bsro bar bya ba'i phyir/ ba lang gi lci ba'am/ glang po che'i lci ba'am/ lo ma'am/ 'dab ma'am/ shing bur dag spungs te/ bzhag pa de dag la lam du zhugs pa de grang bas shin tu nyen par gyur kyang pha rol gyi yin no snyam du bsams nas/ rku ba'i sems kyis len par mi byed/ pha rol len pa yang zlog par byed/ gal te bdag gis blangs na/ de 'chags par byed la phyir zhing mi byed/ gzhan dag kyang lam dge ba la rab tu 'jog par byed/ gzhan gyis blangs pa la yang rjes su yi rang bar mi byed de/ las kyi nyer bsdogs dang las kyi mjug ma byin par len pa las byung ba zlog par byed cing // bdag nyid kyang mi byed pa yin te/ sdig pa'i las rdul phran tsam gyis kyang 'jigs par lta ba'i skyes bu dge ba de/ lus dang bral nas bde 'gro mtho ris kyi 'jig rten sum cu rtsa gsum gyi lha 'dres pa'i 'gram na gnas pa'i lha rnams kyi nang du skye bar 'gyur ro// 'dres pa'i 'gram na gnas pa'i sa de yang 'di lta ste/ dngul gyi sa gzhi la gser rnams kyis bkra bar brgyan/ gser rnams kyis 'gram de yang bkra bar brgyan dngul gyis bkra bar brgyan pa yang de bzhin bkra bar brgyan/ de bzhin du ke ke rus bkra bar brgyan pa dang / de bzhin du rdo rje mang pos bkra bar brgyan pa yin te/ de ltar sa de las kyi 'bras bu dang 'thun par rnam par mdzes pa rin po che sna tshogs kyis spras pa/ shing ljon pa rgyan rnam pa sna tshogs kyis brgyan pa rnams kyis nye bar mdzes par byas shing sdug par byas pa/ kun nas dang bya sdug pa rnam pa sna tshogs kyis brgyan pa/ dang bya'i kha dog rnam pa sna tshogs kyis 'gram khebs pa/ tshal dang nye ba'i tshal yang rin po che sna bdun rnam pa du ma dag gis nye bar mdzes par byas pa yin no// de nas tshal de na 'dres pa'i 'gram na gnas pa'i lha shing gseb na 'khod pa rnams lus kun gser btso mas brgyan cing // lha mo brgya phrag stong gis yongs su bskor ba/ lha'i 'dod pa'i yon tan lnga 'byor cing ldan par gyur pa rnams kyis dga' bar byed de/ de dag rnam pa ji srid du 'gram gang dang gang du gnas shing rin po che'i 'od gang gis brgyan pa'i rnam pa de srid du/ lus thams cad kyi kha dog tu 'gyur te/ rin po che'i shing ljon pa de rnams kyi 'od kyis lus thams cad brgyan pa nyid yin no// shing ljon pa de dag gi drung du song nas bde ba sna tshogs dang ldan pa rnams dga' bar byed yongs su spyod par byed do// de ltar de dag gis dga' bar byas nas/ lha mo de rnams dang lhan cig tu 'bab chu'i tshal ga la ba der 'dong bar byed do// 'bab chu'i tshal de yang kun nas gser gyi shing ljon pa 'gram nas skyes pa rnams kyis khebs pa yin te/ shing ljon pa de rnams kyi lo ma ser pos khebs pa'i 'od kyis 'bab chu kun nas chu ser por gyur te/ de dag drag tu 'bab kyang de dkar po nyid du mi mngon no// shing ljon pa rnams kyi gsab gseb na/ lha gang dag lha mo dang lhan cig dga' bar byed/ yongs su spyod par byed pa de dag 'di snyam du sems te/ 'di ltar shing ljon pa rnams kyi yal ga dag rdol nas/ bdag cag rnams kyi chang zhim po 'byung bar gyur cig ces snyam mo// de nas sems bskyed ma thag tu shing ljon pa de dag rdol nas/ lha rnams kyi dge ba'i las des chang ro dang mdog dang / dri sna tshogs dang ldan pa dag byung nas/ shing ljon pa'i yal ga dag las 'bab bo// de 'bab pa na lha dag gis mngon par mthong nas/ snod rnam pa sna tshogs kyis bcus te/ rin po che'i snod rnam pa sna tshogs thogs nas/ de dag 'thung bar byed de/ lha'i chang bde ba des brgya snyed du myos so// chang des myos pa rnams bud med mthong ba'i bde ba sred pa'i mes kun nas sreg par byed kyang // bsregs so snyam du mi sems te bde bas bsgribs pa rnams sems pa med do// de nas yang lha de rnams 'di snyam du sems te/ ji lta ji ltar lha'i thos pa nyams dga' ba rtag tu dga' bar byed pa'i rol mo rnam pa sna tshogs bdag cag gis mnyan par bya'o snyam mo// // 'phags pa dam pa'i chos dran pa nye bar gzhag pa/ bam po sum cu bzhi pa/ de ltar sems bskyed ma thag nyid du dge ba'i las des rol mo'i sgra shing ljon pa rnams las 'byung ste/ shing de dag rlung gis skyod par byed do// de dag bskyod pa na lo ma de dag las rnam pa 'di lta bu'i sgra 'byung ste/ ji ltar sil snyan yan lag lnga dang ldan pa'i sgra snyan sim/ zhes byed pa dang yang dag par ldan pa de lta bu'i sgra shin tu thos par 'gyur ro// sgra de dag thos nas kyang lha de dag 'di snyam du sems te/ 'di ltar da ni shing dag las bdud rtsi 'byung bar gyur cig snyam mo// de ltar sems bskyed ma thag nyid du ji ltar zo ba kha thur du bstan pa rnams kyi nang nas kha ra 'am kha ra'i dum bu kha dog dpe med pa dang ldan pa 'byung ba de bzhin du shing ljon pa rnams las bdud rtsi 'byung ste de dag lha rnams za bar byed do// des tshim nas glu dbyangs dang / sil snyan gyi sgra 'byung ba rnams nye bar len bzhin du rin po che'i sa ga la ba der lha mig mi 'dzums par rgyu ba rnams 'dong bar byed do// de dag rin po che'i sar dong nas phan tshun grogs su gyur pa/ 'dod chags lhur 'dzin par sems pa yin te/ der yid zhugs pa der dga' bar gyur pa de dang 'thun pa'i spyod pa dang dga' ba'i lha'i 'dod pa'i yon tan lnga 'byor cing ldan par gyur pa rnams kyis dga' bar byed/ dga' dgur spyod par byed do// tshal de nas yang kun nas tshal zhes bya ba der 'gro bar byed 'dong bar byed do// tshal de na bya'i rigs bdun la 'di lta ste/ gser gyi ngang pa kha cig rin po che sna bdun lta bu dang / ne tso kha dog sna tshogs su 'dug pa/ kha cig an da rnyil lta bu dang / bya kA raN+Da ba kha cig ke ke ru'i mdog lta bu dang / kha cig bai DUr+ya lta bu dang / ngur pa kha cig an da rnyil lta bu yin la/ kha cig spug lta bu dang rma bya kha dog rin po che sna bdun lta bu yin la/ kha cig mthon ka lta bu dang / shang shang te'u yang sna tshogs su 'dug ste/ kha cig byi ru lta bu dang / bya ka la ping ka rin po che sna bdun lta bu yin la/ kha cig dngul gyi mdog lta bu yin no// de dag thams cad mthong ba bde ba/ sgra snyan cing 'jebs pa 'byin pa la mkhas pa yin te/ kha cig nam mkha' la bdag nyid phan tshun 'khor lo bzhin byas nas rtse bar byed de/ ji ltar lha rnams kyi rol mo'i sgra 'byung ba de ltar yongs su 'byin par byed cing // ji ltar lha mo'i tshogs yan lag lnga dang ldan pa la shin tu chags par 'gyur ba de ltar sgra gzhan dag 'byung bar byed do// gzhan kha cig pad ma'i tshal bung ba'i tshogs kyis nye bar mdzes par byas pa rnams su bya mo rnams dang lhan cig bcas par dga' bar byed skad 'byin par byed do// gzhan dag skam sa la 'dug nas bya mo rnams dang lhan cig bcas par dga' bar byed dga' dgur spyod par byed do// gzhan dag gser dang dngul gyi shing ljon pa 'dab ma sna tshogs kyis nye bar mdzes par byas pa rnams kyi nang na de'i grib mas lus mngon par brgyan pa rnams rtse bar byed dga' dgur spyod par byed de/ de ltar bya de dag dga' bar byed do// de nas bya de rnams yongs su rtse ba na lha de rnams kyis mthong nas/ de nas yang rab tu dga' ba'i yid dang rnar snyan pa'i yid kyis bya'i sgra rnam pa sna tshogs 'byin pa bde bar thos so// de nas lha de dag dang lha mo de dag kyang nam mkha' la rgyu ba de dag gi nang du zhugs nas/ nam mkha' la rgyu zhing rtse bar byed do// de bzhin du bya chu la rgyu ba rnams dang lhan cig chu'i nang na rgyu/ skam la rgyu ba rnams dang lhan cig skam la rgyu zhing rtse bar byed do// lha de dag kyang lha mo rnams dang lhan cig bya de dag dang de bzhin rtse bar byed/ dga' dgur spyod par byed do// de nas dge slong des lha de dag dang bya de dag mtshungs par 'dod pas sems phrogs shing myos pa rnams la 'di ltar tshigs su bcad de smras pa/ dud 'gro 'dod pa spyod pa dag // gti mug gis ni bskyod pa yin// de lta bas na lha rnams ni// lha dang dud 'gro mtshungs pa yin// skal ba bzang po thob pa'i mi// bag med rnams la mi spyod na// de ni mkhas pa zhes brjod de// de las zlog pa gzhan yin no// lha rnams bag med pa yis phrogs// sems can dmyal bar rab tu 'gro// de lta bas na mkhas pa rnams// bag med dug dang 'dra bar brjod// blo zhan bag med rnam dag gis// sngar ni bde ba lta bur mthong // bag med las byung 'bras thob nas// don med de ni phyis gdung ngo // skye bo mkhas pas bag med pa// don kun med par byed mthong nas// de ltar de las gzhan dge ba// gang yin bag med mi sten to// bag med gzhan du sdug bsngal zhing // bag yod gzhan du bde ba ste// bag med pa dang bag yod da dag // mtshan nyid bsdus te bshad pa yin// gang zhig sdug bsngal 'dod 'gyur ba// de ni bag med sten par byed// gang zhig shin tu bag med pa// nam yang bde ba mi 'thob bo// bag med bral ba dam pa ni// 'chi ba med pa'i gnas su 'gro// gang zhig shin tu bag yod pa// dmyal ba'i sdug bsngal mi myong ngo // gal te blo zhan lha rnams dang // dud 'gro mtshungs par rtse byed na// lha rnams dang ni dud 'gro dag // khyad par med pa nyid yin no// lha dang lha ma yin dang ni// de bzhin dmyal ba rnams// ris 'thun blo dang 'gro ba dag // kun du mi 'thun tha dad do// blo mi 'thun pas las mi 'thun// las mi 'thun las de bzhin 'gro// las mi 'thun pa sna tshogs las// 'gro ba rnams kyang snang ba yin// las rnams sna tshogs tha dad pas// lha rnams shin tu bag med de// lha yi 'jig rten las ltung ba// khong du chud par mi 'gyur ro// gang tshe lha yi 'jig rten las// ltung bar 'gyur ba de tshe lha// khyed kyi sdug bsngal nye ba yin// bdag nyid bde ba shes par gyis// de ltar rtog pas rnam par nyams// bag med pas kyang bslus pa yin// sred pas gdungs pa'i lha rnams ni// sems can dmyal bar ltung bar 'gyur// lha dag dmyal bar gang song ba// 'di ni shin tu dpya ba yin// rtse mo nyams su len 'gyur rnams// gnod pa mi bzad nyams su myong // srog chags sems ni rmongs pa dag // 'khor ba las ni yid mi 'byung // sred pas yongs su bslus pa rnams// sdug bsngal las ni sdug bsngal 'thob// de ltar dge slong des lha de rnams ni shin tu bag med pa khong du chud nas rjes su ston par byed do// de nas lha de rnams yul gyi bde ba thams cad nye bar myong yang // ji ltar me shing la mched pa ltar yul rnams kyis tshim pa nyid med de/ ji srid du las byas shing bsags pa de zad par ma gyur pa de srid du dga' bar byed la/ de'i 'dod pa sdug pa yid du 'ong ba'i bde ba rjes su myong bar byed do// de zad nas de nas yang lha'i 'jig rten de nas 'chi bar 'gyur te/ shi nas kyang las nye bar 'gro ba ji lta ba bzhin sems can dmyal ba dang dang dud 'gro rnams kyi nang du skye bar 'gyur ro// gal te lan grangs gzhan la myong bar 'gyur ba'i las kyis mi rnams dang skal ba mnyam par mi'i nang du skyes na las de dang rgyu 'thun par de rtag tu shin tu bde bar 'gyur/ zas dang skom mang ba'i yul du nor dang 'bru'i bang mdzod mang po 'byor pa dang rgyal po'am blon po chen po byed par 'gyur ba mthong ngo // de nas yang dge slong las kyi 'bras bu rnam par smin pa shes pa de/ sum cu rtsa gsum pa'i lha rnams kyi sa la rtog par byed de/ des thos pa las byung ba'i shes pas lha rnams kyi gnas tshang tshing gi 'gram na gnas pa zhes bya ba ji ltar 'dug pa mthong ngo // der sems can dag las gang gis skye bar 'gyur snyam nas/ des thos pa las byung ba'i shes pas brtags na/ sems can skyes bu dam pa sems dge bar bsgoms pa'i snying dang ldan pa gang gis bsam gtan dang po thob pa'i dge slong dag la bsod snyoms byin zhing gzhan dag kyang sbyin du 'jug // byin pa la rjes su yi rang bar byed/ gzhan dag kyang de nyid la rab tu dga' bar byed/ rab tu 'dzud par byed rab tu 'jog par byed de/ de ltar sbyin pa la bdag nyid mngon par dga' ba yin/ srog gcod pa dang ma byin par len pa dag dang bral ba ji lta bu zhig yin/ 'di la ma byin par len pa spangs pa rnam pa du yod rnam pa ji lta bu yin zhe na/ 'di ni lam du zhugs pa na khron pa dang lteng ka dang 'bab chu dag tu 'gron po rnams la phan par bya ba'i phyir chu rdza'am kham phor sbyar ba gang yin pa de dag la gzhan gyis 'di ltar dbye 'di ni rgya che zhing phyogs gzhan na yang chu med la bdag cag la yang chu snod chu rdza'am phru ba khyer ba med de/ de gal te bdag cag gis khron pa'i phyogs de nas ma khyer na skom pas bdag cag gi srog chad par 'gyur ro// zhes bskul kyang de len par mi byed pa yin te/ bdag nyid skom par shes kyang ma byin par len pa'i 'jigs pas chu rdza'am kham phor len par mi byed la gzhan len pa la yang rjes su yi rang bar mi byed/ phyir zlog par byed/ dge ba'i lam la rab tu 'jog par byed de/ de ltar ma byin par len pa spangs pa yin zhing rnam pa de dag yin te srog chad par 'gyur yang ma byin par len pa mi byed pa yin no// srog gcod pa spangs pa ji lta bu yin rnam pa du yod ce na/ 'di la bdag nyid srog gcod par mi byed gzhan byed pa yang phyir zlog par byed/ rab tu mi 'jog par byed/ byas na yang skyon du 'grang zhing mang du smod par byed pa yin no// 'di ni skar khung nas 'ong ba'am g.yogs pa'i steng na 'dug pa'am nyi ma'am dud pas gdungs pa na srin bu phre'u'am grog sbur phra mo dag la yang kun nas gnod pa'i sems kyis gnod par mi byed/ srog dang bral bar mi byed// gzhan byed na yang phyir zlog par byed/ skyon du 'grang bar byed/ dge ba'i lam la rab tu 'jog par byed/ dge ba'i mi bdag nyid dge ba byed cing gzhan yang rab tu 'jog par byed pa de lus dang bral nas bde 'gro mtho ris kyi 'jig rten sum cu rtsa gsum gyi lha rnams kyi nang 'dres pa'i 'gram na gnas pa'i sar skye bar 'gyur ro// der skyes nas kyang legs par byas pa'i las kyi mtha' spyad pa de dge ba'i las la spyod pa/ las byas pa'i rnam par smin pa las 'byung ba ni 'di lta ste/ dus kyi tshal rgya che zhes bya ba 'byung ste/ tshal de na rin po che sna tshogs kyi 'od gsal ba rin po che an da rnyil dang / bai DUr+ya'i 'od dri ma med cing gsal la bya sna tshogs sgra 'byin pa rnar snyan pa dus tshigs drug tu rtag par shing ljon pa me tog mchog rab tu rgyas pa 'bab chu dang chu klung dang lteng kas brgyan pa rin po che an da rnyil dang bai DUr+ya'i pad ma nyams dga' ba gser btso ma'i ri bo mthon pos brgyan pa chu na rgyu ba dang skam la rgyu ba'i bya ri bo mthon po'i gsab gseb dang 'gram na gnas pa/ gzugs dang cha byad sna tshogs su 'dug pa/ sgra skad chen po 'byin pa rnams kyis brgyan pa dge ba'i las kyi 'bras bus sprul pa na/ lha de dge ba'i las kyi 'bras bu la spyod de yun ring du bde ba rgyun mi 'chad par spyod do// lha mo'i tshogs rnam pa sna tshogs stong snyed kyis yongs su bskor cing // lha'i phreng ba dang gos gyon la dpal rnam pa sna tshogs kyi gzugs dang ldan pa de/ lha mo de dag nye bar glu dbyangs len cing yongs su spyod pa na/ tshal der rnam par rgyu bar byed do// de rgyu ba na dge ba'i las des bskul ba'i bya rnams kyis 'di ltar tshigs su bcad de smras pa/ dge ba'i las kyis skye bo dag // lha yi yul du mchod par 'gyur// de ltar mi dges dmyal bar khrid// las kyi 'gyur ba de 'dra'o// lha yi 'jig rten thob nas su// lha gang khyad du gsod mi byed// gang du sred pas mi gnod pa// de ni bde las bde bar 'gro// las kyi thag pa ring po yis// srid par rgyu ba bcings pa rnams// dgra dag 'khor los bcings pa ltar// dbang med las kyis 'khyam par byed// ji ltar mkha' la rlung shugs kyis// phyag dar dum bur gtor ba ltar// de ltar srid par rgyu ba rnams// steng dang thad kar 'khyam par 'gyur// ji ltar rgyu dang rkyen dag las// pad ma byung ba mdzes pa ltar// de bzhin dge ba'i las kyis su// lha yul du ni byung ba mdzes// ji ltar shel ni rab dang zhing // ji ltar nam mkha' rab dang ltar// de ltar sems ni rab dang ba// bde ba mchog tu 'gro bar 'gyur// de yis lnga dag bsrungs pa yis// rtag tu bcings pa gsum las grol// chos gcig las ni rab 'das pa// lha yi 'jig rten mchod par 'gyur// ngo tsha med cing khrel med dang // rgod dang sdig pa'i grogs po ni// 'di dag dug dang me dang 'dra// mkhas pas de dag bsrung bar gyis// bden dang sbyin dang de bzhin du// bzod dang rtag tu dge bshes gnyen// 'byung po rnams la rtag byams pa// lha yul gyi ni lam rgyags yin// mi dag sems la g.yo med pa// bde bas bskyod pa mnyam bzhag pa// rang gi las 'bras mngon sum ste// lha yi gnas su 'ongs pa yin// chos dang chos min gtsor 'dzin pa// kun nas 'jig rten srog yin te// 'di ltar chos las skyob gzhan med// de bas chos la dga' bar gyis// gang zhig chos ni yongs spangs nas// mi dag nyes par byed la dga'// de ni nyes pas gdungs pa yis// rtag tu sdug bsngal nyid du 'gyur// lha yi 'jig rten thob nas su// bag med rnams la chags gyur pa// de ni dge ba'i las mtha' zad// 'chi ba'i mtha' ni mi rig go// gang na 'chi bar 'gyur ba med// de ni gtan du bde dang legs// 'chi ba'i zhags pas bcings pa dag // nam yang bde ba yod ma yin// ji lta ji ltar bde thob pa// de ltar sred pa'i tshogs 'phel lo// sred pa'i me yis gdungs pa ni// sems can dmyal bar nye bar 'dren// lha la bag med mi rigs kyis// shin tu bag med ma byed cig // bag med nyes pas rnam nyams pa// sum cu rtsa gsum gnas nas 'chi// de ltar bya de rnams kyis rjes su bstan pa na/ lha mos yid g.yengs shing yul gyi sred pas blo gros dang blo phrogs pa dang bya'i sgra rnam par 'byin pa bden pa de thos par mi 'gyur la/ de tshal dang nye ba'i tshal dang lteng ka dang 'bab chu dag la rjes su sten par byed do// de gal te kun dga' ra ba bde bar gnas pa'i lteng ka zhes bya ba ri mtho ba ga la ba der 'dong bar byed do// ri mtho ba de na bya mngon par dga' ba zhes bya ba bya mo rnams dang lhan cig phan tshun dga' zhing phan tshun shin tu lta 'dod pa dag lteng ka dang pad ma'i tshal sna tshogs de rnams su rtse bar byed do// de nas bya de rnams mthong nas lha de dag 'di snyam du sems te/ kye e ma bya gzugs sna tshogs can 'di dag sgra sna tshogs 'byin cing nyams dga' bar byed pa yin te/ mtho ris kyi bya bsdus pa thams cad 'thun par sgra 'byin pa'am sna tshogs su sgra 'byin par byed pa'i bya de rnams kyi steng du gnas bcas la bdag zhon te/ tshal dang nye ba'i tshal dang lteng ka dag blta bar bya'o snyam mo// de nas sems bskyed ma thag nyid du lha de dag gi bya rnams lus chen por gyur nas/ lha de dag ga la ba der myur du nye bar 'dong bar byed do// de nas lha des bya de dag la lag gis nyug par byed do// byugs nas kyang zhon no// de nas bya rnams la zhon ma thag nyid du las sprul pa mngon par dga' ba'i bya'i tshogs dag nam mkha' la 'dong bar byed do// de nas bya sna tshogs pa de rnams kyi rgyab tu zhon ma thag nyid du yid la rin po che sna bdun gyi gzhal med khang tshal dang nye ba'i tshal dang lteng ka dang 'bab chu dang pad ma phun sum tshogs shing bya rnam pa sna tshogs nye bar rtse bar sems par byed do// de nas sems bskyed ma thag nyid du bya de rnams kyi rgyab tu gzhal med khang de dag ji ltar lha des yid la bsams pa de bzhin du 'byung ngo // de nas lha de dag gi phyi bzhin du lha mo cha byad rnam pa sna tshogs thogs pa dag rjes su 'brang zhing nye bar spyod pa na nam mkha'i dkyil nas 'dong ste yul nas yul dag tu 'dong bar byed la/ de thams cad lha'i bde ba dag gis rtse zhing nye bar spyod pa na/ mtho ris kyi gnas dag la dga' ba dang shin tu dga' ba dang mchog tu dga' bar rtog par byed do// des sa de dag la rtog rtog nas sred pa 'bum 'gyur gyis g.yeng bar byed de/ 'di ltar sems can thams cad kyi gnas dpe bya bar mi nus so// de ltar sgo drug nas sred pa'i me 'bar ba mchog tu mi bzad pa yid la 'bar ba yin te/ de bde ba gzugs brnyan lta bu'i sdug bsngal des mngon par nyams bzhin du bya de rnams kyi steng du zhon nas/ sil snyan yan lag lnga dang ldan pa'i sgra snyan pa yid du 'ong ba dpe med pa nye bar len cing ri rab kyi zhabs thams cad la lta bar byed de/ de tshal dang nye ba'i tshal dang lteng ka phun sum tshogs pa dang nags tshal dang ri ngos dang shing ljon pa dang phyogs gcig pa dang pad ma'i tshal du mas khebs pa dang bya sna tshogs kyis gang ba dang lha dang lha mo dang lha'i bu mo phan tshun rtse ba na mthong ngo // yul de na dga' ba 'bum phrag du ma yod de/ yul shin tu rnam par phye ba'i dga' ba thams cad mthong yang 'dod pa rnams kyis de srid du tshim pa med pa nyid yin te/ dga' ba'i 'dod chags kyi mod las skyes pa'i sems kyis g.yengs pa'i sred pa'i lha de rnams yul dag gis dbang po rnams shin tu tshim pa med do// de ltar de yun ring po du mar bya'i steng gzhal med khang na gnas pa des ri bo khri phrag drug cu'i nang na/ ri'i rgyal po ri rab 'dug pa de dag thams cad la lta bar byed de/ lha las legs par byas pa/ thams cad kyi gnas dpe med pa nyams dga' ba rin po che du ma 'bar ba/ ngos bzhi kun nas lham pa kha dog rnam pa bzhis shin tu rnam par phye ba yin te/ 'di lta ste/ bai DUr+ya dang dngul dang gser dang shel shin tu bzang ba'i ri rab de la des ma lus par bltas nas rang rang gi gnas ga la ba der 'dong bar byed do// de ltar bya rnams kyi steng na zhon pa de dag bya de dag la sna tshogs su sems par byed de ji lta ji ltar kha dog dang gzugs dang cha byad dang dbyibs bsams pa de lta de ltar 'gyur ro// de nas yang de bya de rnams kyi steng du zhon nas rdzing chu dang ba zhes bya ba ga la ba der 'dong bar byed do// rdzing de yang kun nas dpag tshad lnga yod la kun nas lham pa rin po che an da rnyil dang bai DUr+ya rnams kyis sna tshogs su brgyan cing gzhan pad ma rnams kyis kyang nye bar mdzes par byas pa/ legs par byas pa'i las mngon sum du gyur pa der dong nas de na lha mo de rnams dang lhan cig tu lha'i 'dod pa'i yon tan lnga 'byor cing ldan par gyur pa rnams kyis rtse bar byed do// pad ma de rnams kyi bar dag na bung ba bzhin du sbrang rtsi de dag la 'thung bar byed cing // bdud rtsi la yang za bar byed/ lha'i dri dang ro dang mdog phun sum tshogs shing // zla ba ltar dri ma med la ro dang shin tu ldan pa de dag la za bar byed do// gos de dag kyang gyon nas ji srid du 'dod pa sdug pa yid du 'ong ba byas shing bsags pa'i las de zad par ma gyur pa de srid du de dag dang lhan cig tu dga' bar byed dga' dgur spyod par byed do// de phyis lha'i 'jig rten de nas 'chi bar 'gyur te/ shi nas kyang las nye bar 'gro ba ji lta ba bzhin sems can dmyal ba dang dang dud 'gro rnams kyi nang du skye bar 'gyur ro// gal te mi rnams dang skal ba mnyam par mi'i nang du skyes na las de dang rgyu 'thun par de rtag par shin tu bde zhing bzhon pa dang skyed mos tshal phun sum tshogs la skye bo kun dga' ba'i rgyal po'am blon po chen por 'gyur ba mthong ngo // de nas yang dge slong las kyi 'bras bu rnam par smin pa shes pa de sum cu rtsa gsum pa'i lha rnams kyi gnas la rtog par byed de/ 